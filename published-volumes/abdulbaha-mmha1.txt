(1)
ای اهل عالم طلوع شمس حقيقت محض نورانيّت عالم
است و ظهور رحمانيّت در انجمن بنی آدم نتيجه و ثمر مشکور
و سنوحات مقدّسه هر فيض موفور رحمت صرف است و موهبت بحت
و نورانيّت جهان و جهانيان ائتلاف و التيام است و محبّت
و ارتباط بلکه رحمانيّت و يگانگی و ازاله بيگانگی و وحدت با جميع
من علی الأرض در نهايت آزادگی و فرزانگی جمال مبارک ميفرمايد
همه بار يکداريد و برگ يکشاخسار عالم وجود را بيک شجر
و جميع نفوس بمنزله اوراق و ازهار و اثمار تشبيه فرمودند لهذا
بايد جميع شاخه و برگ و شکوفه و ثمر در نهايت طراوت باشند و حصول
اين لطافت و حلاوت منوط بارتباط و الفت است پس بايد يکديگر
را در نهايت قوّت نگهداری نمايند و حيات جاودانی طلبند
پس احبّای الهی بايد در عالم وجود رحمت ربّ ودود گردند
و موهبت مليک غيب و شهود نظر را پاک نمايند و نوع بشر را برگ
و شکوفه و ثمر شجر ايجاد مشاهده کنند هميشه باين فکر باشند که
خيری بنفسی رسانند و محبّت و رعايتی و مودّت و اعانتی بنفسی
نمايند دشمنی نبينند و بدخواهی نشمرند جميع من علی الارض
را دوست انگارند و اغيار را يار دانند و بيگانه را آشنا شمرند
و بقيدی مقيّد نباشند بلکه از هر بندی آزاد گردند اليوم مقرّب
درگاه کبريا نفسی است که جام وفا بخشد و اعدا را درّ عطا
مبذول دارد حتّی ستمگر بيچاره را دستگير شود و هر خصم لدود
را يار ودود اينست وصايای جمال مبارک اينست نصايح
اسم اعظم * ای ياران عزيز جهان در جنگ و جدالست و نوع
انسان در نهايت خصومت و وبال ظلمت جفا احاطه نموده و نورانيت
وفا پنهان گشته جميع ملل و اقوام عالم چنگ تيز نموده و با
يکديگر جنگ و ستيز مينمايند بنيان بشر است که زير و زبر است
هزاران خانمانست که بيسر و سامانست در هر سالی هزاران هزار
نفوس در ميدان حرب و جدال آغشته بخاک و خونست و خيمه
سعادت و حيات منکوس و سرنگون سروران سرداری نمايند و
بخونريزی افتخار کنند و بفتنه انگيزی مباهات نمايند يکی گويد
که من شمشير بر رقاب امتی آختم و ديگری گويد مملکتی با خاک
يکسان ساختم و يکی گويد من بنياد دولتی برانداختم اينست
مدار فخر و مباهات بين نوع بشر در جميع جهات دوستی و راستی
مذموم و آشتی و حق پرستی مقدوح منادی صلح و صلاح و
محبّت و سلام آيين جمال مبارکست که در قطب امکان خيمه زده
و اقوام را دعوت مينمايد پس ای ياران الهی قدر اين آئين
نازنين بدانيد و بموجب آن حرکت و سلوک فرمائيد و سبيل مستقيم
و منهج قويم پيمائيد و بخلق بنمائيد آهنگ ملکوت بلند کنيد
و تعاليم و وصايای ربّ ودود منتشر نمائيد تا جهان جهان ديگر
شود و عالم ظلمانی منوّر گردد و جسد مرده خلق حيات تازه جويد
هر نفسی بنفس رحمانی حيات ابديّه طلبد اين زندگانی عالم
فانی در اندک زمانی منتهی گردد و اين عزّت و ثروت و راحت
و خوشی خاکدانی عنقريب زائل و فانی شود خلق را بخدا
بخوانيد و نفوس را بروش و سلوک ملأ اعلی دعوت کنيد يتيمان را
پدر مهربان گرديد و بيچارگانرا ملجأ و پناه شويد فقيرانرا کنز
غنا گرديد و مريضانرا درمان و شفا معين هر مظلومی باشيد و مجير
هر محروم در فکر آن باشيد که خدمت بهر نفسی از نوع بشر نمائيد
و باعراض و انکار و استکبار و ظلم و عدوان اهميّت ندهيد و اعتنا
نکنيد بالعکس معامله نمائيد و بحقيقت مهربان باشيد نه بظاهر
و صورت هر نفسی از احبّای الهی بايد فکر را در اين حصر نمايد که
رحمت پروردگار باشد و موهبت آمرزگار بهر نفسی برسد خيری بنمايد
و نفعی برساند و سبب تحسين اخلاق گردد و تعديل افکار تا
نور هدايت تابد و موهبت حضرت رحمانی احاطه نمايد محبّت
نور است در هر خانه بتابد   و عداوت ظلمت است در هر کاشانه
لانه نمايد ای احبّای الهی همّتی بنمائيد که اين ظلمت بکلّی
زائل گردد تا سرّ پنهان آشکار شود و حقائق اشياء مشهود و عيان گردد *
(2)
و انّی اتقرّب اليک يا الهی فی جنح هذه اللّيلة
الظّلماء و اناجيک بلسان سرّی مهتزّاً بنفحاتک الّتی انتشرت
من ملکوتک الأبهی و اقول ربّ لا احصّی ثناء عليک و لا اجد
لطيور الأفکار صعوداً الی ملکوت قدسک تقدّست بکينونتک عن
کلّ ذکر و ثناء و تنزّهت بهويّتک عن محامد اهل الأنشآء لم تزل
کنت فی تقديس ذاتک متعالياً عن ادراک العارفين من الملأ
الأعلی و لا تزال تکون فی تنزيه حقيقتک ممتنعاً عن عرفان الواصفين
من سکّان جبروت العلی الهی الهی مع هذا الأمتناع کيف
اذکرک بذکر او اصفک بوصف تعاليت يا الهی و تقدّست عن کلّ
النّعوت و الأوصاف الهی الهی ارحم عجزی و انکساری و فقری
و ذلّی و مسکنتی و انلنی کأس عفوک و موهبتک و حرّکنی بنفحات
محبّتک و اشرح صدری بنور معرفتک و طيّب نفسی باسرار توحيدک
و احينی بنسائم رياض رحمانيّتک حتّی انقطع عن دونک و اتوسّل
بذيل ردآء کبريائک و انسی ما سواک و استئنس بنفحات ايّامک
و اتوفّق علی الوفآء فی عتبة قدسک و علی القيام بخدمة امرک و علی
الخضوع و الخشوع عند احبّائک و الانعدام و الفنا فی محضر اصفيائک
انّک انت المؤيّد الموفّق العلیّ الکريم الهی الهی اسئلک باشراق
انوار طلعتک الّتی اشرقت بها الآفاق و بلحظات عين رحمانيّتک
الّتی شملت کلّ الأشياء و بتموّجات بحر عنايتک الّتی فاضت علی
الأطراف و بامطارسحاب موهبتک الّتی هطلت علی حقائق الممکنات
و بانوار رحمتک الّتی سبقت الموجودات بان تؤيّد الأصفيآء علی
الوفآء و توفّق الأحبّآء علی خدمة عتبتک العليا و تنصرهم بجنود
قدرتک الّتی احاطت الأشياء کلّها و تنجّدهم بجيش عرمرم من
الملأ الأعلی ای ربّ انّهم ضعفآء ببابک و فقرآء فی فنائک
و مضطرّون الی فضلک و محتاجون الی تأييدک و متوجّهون الی
ملکوت توحيدک و مشتاقون لفيوضات موهبتک ای ربّ صفّ ضمائرهم
بانوار تقديسک و طيّب سرائرهم بموهبة تأييدک و اشرح قلوبهم
بنفحات السّرور و الحبور المنتشرة من ملئک الأعلی و نوّر بصائرهم
بمشاهدة آياتک الکبری و اجعلهم آيات التّقديس و رايات التّنزيه
تخفق فی قطب الأمکان علی عموم الوری و اثّر کلامهم فی القلوب
الّتی کانت کالصّخرة الصّمّآء حتّی يقوموا علی عبوديّتک و ينقطعوا
الی ملکوت ربوبيّتک و يتوجّهوا الی جبروت قيّوميّتک و ينشروا آثارک
و يتنوّروا بانوارک و يبيّنوا اسرارک و يهدوا عبادک الی المآء المعين
و عين التّسنيم الّتی نبعت و فارت فی بحبوحة فردوس احديتک
و ينشروا شراع الأنقطاع علی سفينة النّجاة و يسيروا فی بحار
معرفتک و يبسطوا اجنحة التّوحيد و يطيروا بها الی ملکوت
وحدانيّتک و يصبحوا عباداً ينطقون بالنّعوت من الملأ الأعلی
و يثنی عليهم اهل ملکوتک الأبهی و يسمعوا ندآء هواتف الغيب
بالبشارة الکبری و يناجوک فی الأسحار بابدع الاذکار شوقاً الی
لقائک يا ربّی المختار و يبکوا بالعشیّ و الأشراق توقاً الی الورود
فی ظلّ رحمانيّتک العظمی ای ربّ ايّدهم من جميع الشّئون
و انصرهم فی کلّ الأحوال بملائکة قدسک الّتی هم جنود لا يرونها
و کتائب غالبة علی جيوش الملأ الأدنی انّک انت المقتدر العزيز
القویّ المحيط و انّک لعلی کلّ شیء قدير
پاک يزدانا خداوند مهربانا آوارگان کوی توئيم و مشتاقان روی تو
و عاشقان خوی تو بيچاره ئيم افتاده‌ايم ذليلم حقيريم
ضعيفيم رحمتی فرما و موهبتی عنايت کن از قصور در گذر و خطايای
بی‌پايان بپوش هر چه هستيم از توئيم و آنچه گوئيم و شنويم وصف
تو گوئيم و روی تو جوئيم و در ره تو پوئيم تو خداوند مهربانی
و ما گنهکار بيسر و سامان پس ای ابر رحمت رشحاتی ای گلشن
عنايت نفحاتی ای بحر موهبت موجی و ای آفتاب عنايت پرتوی
رحم فرما عنايت کن قسم بجمالت که جز خطا متاعی نه و بغيراز
آمال اعمالی نه مگر پرده ستّاريت بپوشاند و حفظ و حمايتت شامل
حال گردد و الّا اين ضعفا را چه توانائی که بخدمتت پردازند
و اين فقرا را چه غنائی که بساط عزّت بگسترانند توئی مقتدر و توانا
تأييد کن توفيق بخش اين نفوس پژمرده را برشحات ابر موهبت
طراوتی عنايت کن و اين حقائق مبتذله را باشراقات شمس
احديّت روشنائی بخش اين ماهيان تشنه لب را بدريای رحمتت
افکن و اين قافله گمگشته را بپناه احديّتت دلالت کن گمگشتگان را
بعين هدايت دلالت کن و آوارگان را در پناه عزّتت مأوی بخش
تشنگان را از سلسبيل موهبت بنوشان و مردگان را بحيات ابديّه
زنده کن کوران را بينا فرما و کران را شنوا کن و گنگان را گويا نما
و افسردگان را بر افروز غافلان را هشيار کن و خفتگان را بيدار نما
و مغروران را متنبّه در هر کار توئی مقتدر توئی بخشنده توئی
مهربان انّک انت الکريم المتعال
ای ياران الهی و ياوران اين عبد فانی چون شمس حقيقت از مطلع
آمال فيض نامتناهی مبذول داشت و افق وجود بپرتو تقديس منوّر
گشت چنان جلوه فرمود که ظلمات دهمآء مضمحل و معدوم گرديد
لهذا خطّه خاک غبطه افلاک شد و عرصه ادنی جلوه گاه ملکوت
اعلی گشت نفحات قدس وزيد و روائح طيّبه منتشر شد نسائم
ربيع الهی بمرور آمد و ارياح لواقح فيوضات نامتناهی از مهبّ
عنايت بوزيد صبح نورانی دميد و بشارت کبری رسيد نوبهار
الهی در عالم امکانی خيمه و خرگاه زد ارض وجود بحرکت آمد و خطّه
شهود مهتزّ گشت خاک افسرده رياض باقيه شد و ارض ميّته حيات
ابديّه يافت گل و رياحين عرفان روئيد و سبزه نوخيز معرفة اللّه
دميد عالم امکان مظهر فيوضات رحمان شد و حضرت شهود
جلوه گاه غيب مکنون گرديد ندای الهی بلند شد و بزم الست
آراسته گشت کأس ميثاق بدور آمد و صلای عمومی بلند شد قومی
سرمست آن صهبای الهی شدند و گروهی محروم از آن موهبت
عظمی نفوسی از پرتو عنايت بصر و بصيرت روشن نمودند وطائفه از
نغمات احديّت بوجد و طرب آمدند مرغانی درگلشن تقديس آغاز
نغمه و ترانه نمودند و بلبلانی بر شاخسار گل رحمانی فرياد و فغان
کردند ملک و ملکوت تزيين يافت و رشک بهشت برين گرديد ولی
هزار افسوس که غافلان هنوز در خواب غفلت گرفتار و بيخردان از اين
موهبت مقدّسه بيزار کوران محجوبند و کران محروم و مردگان
مأيوس چنانچه ميفرمايد اولئک يئسوا من الآخرة کما يئس الکافرين
اصحاب القبور شما ای ياران رحمانی بشکرانه ربّ ودود زبان
گشائيد و بحمد و ستايش جمال معبود بيردازيد که از اين کأس طهور
سرمستيد و از اين جام صهباء پرنشئه و انجذاب از نفحات قدس
مشام معطّر نموديد و از رائحه قميص يوسف وفا دماغ معنبر کرديد
شهد وفا را از دست دلبر يکتا چشيديد و مائده ابديّه را در خوان
نعمت حضرت احديّت تناول نموديد اين موهبت از خصائص
حضرت رحمانيّت است و اين فضل و جود از نوادر عطايای ربّ ودود
در انجيل ميفرمايد المدعوّون کثيرون و المختارون قليلون يعنی
امّت دعوت بسيارند ولی نفوسيکه بفضل و موهبت هدايت مخصّص
ميگردند کمياب ذلک من فضل اللّه يعطيه من يشاء و اللّه ذو فضل عظيم
ای ياران الهی شمع ميثاق را ارياح نفاق از اهل آفاق احاطه
نموده و بلبل وفا را زاغان جفا اهل فتور هجوم نموده حمامه
ذکر را جغدان بيفکر در صددند و غزال صحرای محبّه اللّه را
درندگان در پی روان لهذا خطر عظيمست و عذاب اليم احبّای
الهی بايد چون جبل متين باشند و چون بنيان رزين رصين
از شدائد بلايا مضطرب نگردند و از عظائم رزايا محزون نشوند
توسّل بذيل کبرياء جويند و توکّل بجمال اعلی نمايند تکيه
بر عون و عنايت ملکوت قديم کنند و اعتماد بر صون و حمايت ربّ کريم
در هر دمی از شبنم عنايت پرطراوت و لطافت گردند و در هر نفسی
از نفثات روح القدس زنده و تازه و خرّم شوند و بر خدمت حضرت
ربوبيّت قيام کنند و در نشر نفحات اللّه منتهای همّت را مبذول دارند
امر مبارک را حصن حصين باشند و جنود جمال قدم را قلعه رزين
و رصين بنيان امر اللّه را از هر جهت حافظ امين گردند و افق
مبين را نجم منير شوند زيرا ظلمات دهماء امم از هر جهت در
هجوم است و طوائف عالم در فکر محويّت نور معلوم با وجود هجوم
جميع قبائل چگونه ميتوان دمی غافل بود البتّه هوشيار باشيد
و بيدار و در حفظ و حمايت امر پروردگار اليوم الزم امور تعديل
اخلاقست و تصحيح اطوار و اصلاح رفتار بايد احبّای رحمان
بخلق و خوئی در بين خلق مبعوث گردند که رائحه مشکبار گلشن
تقديس آفاق را معطّر نمايد و نفوس مرده را زنده کنند زيرا
مقصود از جلوه الهی و طلوع انوار غيب غير متناهی تربيت نفوس است
و تهذيب اخلاق من فی الوجود تا نفوس مبارکی از عالم ظلمانی حيوانی
نجات يافته بصفاتی مبعوث گردند که تزيين حقيقت انسانيست
ناسوتيان لاهوتيان شوند و ظلمانيان نورانيان گردند محرومان
صرف محرم راز ملکوت شوند و معدومان محض مأنوسان جلوه لاهوت
شوند بی‌نصيبان از بحر بی‌پايان نصيب برند و نادانان از معين
حيوان دانائی سيراب شوند درندگان ترک درندگی کنند و
تيزچنگان در نهايت بردباری باشند اهل جنگ صلح حقيقی
جويند و درندگان تيز چنگ از سلم حقيقی بهره برند ناپاکان
از عالم پاکی خبر گيرند و آلودگان از جوی تقديس نصيب برند اگر اين
فيوضات الهيّه در حقائق انسانيّه جلوه ننمايد فيض ظهور بی‌ثمر ماند
و جلوه شمس حقيقت بی‌اثر گردد پس ای ياران الهی بجان و دل
بکوشيد تا از خلق و خوی مبارک نصيب و بهره گيريد و از فيوضات
تقديسش قسمتی بريد تا آيات توحيد شويد و رايات تجريد گرديد
و حقيقت تفريد را جوئيد و در اين گلشن الهی بنغمات رحمانی
آغاز نغمه و ترانه نمائيد طيور شکور گرديد و در گلزار وجود
آوازی بنوازيد که محيّر عقول و شعور گردد در قطب امکان علمی
افرازيد که پرچم موهبت بارياح عنايت موج زند و نهالی
در مزرعه وجود و باغ شهود غرس نمائيد که ثمرش در نهايت
طراوت و حلاوت باشد قسم بمربّی حقيقی که اگر بنصائح
الهی که در الواح نورانی نازل عامل گرديد اين خاک سياه
آئينه ملکوت اعلی شود و اين حيّز ادنی کاشف ملکوت ابهی
گردد ای ياران الهی الحمد للّه فيوضات غيبی شمس حقيقت
از جميع جهات محيط است و ابواب رحمت از جميع اشطار
مفتوح وقت استفاضه است و هنگام استفاده وقت را
غنيمت شمريد و فرصت را از دست مدهيد از شئون اين عالم
ظلمانی بکلّی بيزار گرديد و بشئون و آثار حقايق ملکوتيّه
واضح و آشکار شويد تا ملاحظه فرمائيد که پرتو خورشيد يزدان
در چه درجه روشن و درخشنده است و آثار عنايت از غيب
احديّت چگونه باهر و ظاهر و لائحست .
(3)
يا احبّاء اللّه و ابناء ملکوت اللّه انّ السّماء الجديدة
قد اتت و انّ الأرض الجديدة قد جاءت و المدينة المقدّسة
اورشليم الجديدة قد نزلت من السّمآء من عند اللّه علی هيئة
حورية حسناء بديعة فی الجمال فريدة بين ربّات الحجال
مقصورة فی الخيام مهيّأة للوصال و نادی ملائکة الملأ الأعلی
بصوت عظيم رنّان فی آذان اهل الأرض و السّماء قائلين هذه
مدينة اللّه و مسکنه مع نفوس زکيّة مقدّسة من عبيده و هو سيسکن
معهم فانّهم شعبه و هو الههم و قد مسح دموعهم و اوقد شموعهم
و فرّح قلوبهم و شرح صدورهم فالموت قد انقطعت اصوله
و الحزن و الضّجيج و الصّريخ قد زالت شؤنه و قد جلس مليک
الجبروت علی سرير الملکوت و جدّد کلّ صنع غير مسبوق انّ هذا
لهو القول الصّدق و من اصدق من رؤيا يوحنّا القدّيس حديثاً
هذا هو الالف و الياء و هذا هو الّذی يروی الغليل من ينبوع
الحياة و هذا هو الّذی يشفی العليل من درياق النّجاة من
يؤيّد بفيض من هذا الملکوت فهو من اعظم الوارثين للمرسلين
و القدّيسين فالرّبّ له اله و هو له ابن عزيز فاستبشروا يا
احبّاء اللّه و شعبه و يا ابناء اللّه و حزبه و ارفعوا الاصوات بالتّهليل و
التّسبيح للرّبّ المجيد فانّ الأنوار قد سطعت و انّ الآثار قد
ظهرت و انّ البحور قد تموّجت و قذفت بکلّ درّ ثمين *
(4)
سبحان من أنشأ الوجود و أبدع کلّ موجود و بعث
المخلصين مقاماً محمود و اظهر الغيب فی حيّز الشّهود ولکنّ
الکلّ فی سکرتهم يعمهون و أسّس بنيان القصر المشيد و الکور
المجيد و خلق الخلق الجديد فی حشر مبين و القوم فی سکراتهم
لغافلون و نفخ فی الصّور و نقر فی النّاقور و ارتفع صوت السّافور
وصعق من فی صقع الوجود و الاموات فی قبور الأجساد لراقدون
ثمّ نفخ النّفخة الأخری و أتت الرّادفة بعد الرّاجفة و ظهرت
الفاجعة و ذهلت کلّ مرضعة عن راضعها و النّاس فی ذهولهم
لا يشعرون و قامت القيامة و أتت السّاعة و امتدّ الصّراط و نصب
الميزان و حشر من فی الأمکان و القوم فی عمه مبتلون و اشرق النّور
و أضاء الطّور و تنسّم نسيم رياض الرّبّ الغفور و فاحت نفحات الرّوح
و قام من فی القبور و الغافلون فی الأجداث لراقدون و سعرت
النّيران و أزلفت الجنان و ازدهت الرّياض و تدفّقت الحياض و تأنّق
الفردوس و الجاهلون فی اوهامهم لخائضون و کشف النّقاب
و زال الحجاب و انشقّ السّحاب و تجلّی ربّ الأرباب و المجرمون
لخاسرون و هو الّذی أنشأ لکم النّشأة الأخری و اقام الطّامّة
الکبری و حشر النّفوس المقدّسة فی الملکوت الأعلی انّ فی ذلک
لآيات لقوم يبصرون و من آياته ظهور الدّلائل و الأشارات و بروز
العلائم و البشارات و انتشار آثار الاخبار و انتظار الابرار و الاخيار
و اولئک هم الفائزون و من آياته انواره المشرقة من افق التّوحيد
و اشعّته السّاطعة من المطلع المجيد و ظهور البشارة الکبری من
مبشّره الفريد انّ فی ذلک لدليل لائح لقوم يعقلون و من آياته
ظهوره و شهوده و ثبوته و وجوده بين ملأ الاشهاد فی کلّ البلاد
بين الأحزاب الهاجمة کالذّئاب وهم من کلّ جهة يهجمون و من
آياته مقاومة الملل الفاخمة و الدّول القاهرة و فريق من الأعداء
السّافکة للدّماء السّاعية فی هدم البنيان فی کلّ زمان و مکان
انّ فی ذلک لتبصرة للّذين فی آيات اللّه يتفکّرون و من آياته
بديع بيانه و بليغ تبيانه و سرعة نزول کلماته و حکمه و آياته و خطبه
و مناجاته و تفسير المحکمات و تأويل المتشابهات لعمرک انّ الأمر
واضح مشهود للّذين ببصر الأنصاف ينظرون و من آياته اشراق
شمس علومه و بزوغ بدر فنونه و ثبوت کمالات شؤنه و ذلک ما أقرّ به
علماء الملل الرّاسخون و من آياته صون جماله و حفظ هيکل
انسانه مع شروق أنواره و هجوم اعدائه بالسّنان و السّيوف
و السّهام الرّاشقة من الالوف و انّ فی ذلک لعبرة لقوم ينصفون
و من آياته صبره و بلاؤه و مصائبه و آلامه تحت السّلاسل و الاغلال
و هو ينادی " الیّ الیّ " يا ملأ الابرار " الیّ الیّ " يا حزب
الأخيار " الیّ الیّ " يا مطالع الأنوار قد فتح باب الأسرار
و الأشرار فی خوضهم يلعبون و من آياته صدور کتابه و فصل خطابه
عتاباً للملوک و انذاراً لمن هو احاط الأرض بقوّة نافذة و قدرة ضابطة
و انثلّ عرشه العظيم بايّام عديدة و انّ هذا لأمر مشهود مشهور
عند العموم و من آياته علوّ کبريائه و سموّ مقامه و عظمة جلاله و سطوع
جماله فی افق السّجن فذلّت له الأعناق و خشعت له الاصوات و عنت
له الوجوه و هذا برهان لم يسمع به القرون الاوّلون و من آياته
ظهور معجزاته و بروز خوارق العادات متتابعاً مترادفاً کفيض
سحابه و اقرار الغافلين بنفوذ شهابه لعمره انّ هذا لأمر ثابت
واضح  عند العموم من کلّ الطّوائف الّذين حضروا بين يدی الحیّ
القيّوم و من آياته سطوع شمس عصره و شروق بدر قرنه فی سماء
الأعصار و الأوج الأعلی من القرون بشئون و علوم و فنون بهرت
فی الآفاق و ذهلت بها العقول و شاعت و زاعت و انّ هذا لأمر محتوم *
(5)
انّ النّيّر الأعظم المتلئلأ علی آفاق الأمم قد غاب عن
مشرق العالم و يلوح و يضیء من افقه الأبهی و ملکوته الأعلی علی
الأکوان و يفيض الأنوار علی الأخيار و ينشر نفحات الحيات علی القلوب
و الأرواح کما اخبر به من قبل فی لوح الرّؤيا المنتشرة فی البسيطة
الغبرا قال و قوله الحق عند ذلک صاحت و قالت کلّ الوجود
لبلائک الفدا يا سلطان الأرض و السّمآء الی مَ اودعت نفسک بين
هؤ لاء فی مدينة عکّاء اقصد ممالکک الأخری المقامات الّتی ما وقعت
عليها عيون اهل الأسمآء عند ذلک تبسّمنا اعرفوا هذا الذّکر
الأحلی و ما اردناه من السّرّ المستسرّ الاخفی انتهی يا احبّاء اللّه
ايّاکم و التّزلزل و الأضطراب و الفزع والاضطرار و الخمول و الخمود
من هذا اليوم المشهود اليوم يوم الأستقامة الکبری اليوم يوم الثّبوت
و الرّسوخ بين ملأ الأنشآء هنيئاً للنّفوس الثّابتة الرّاسخة کالبنيان
المرصوص من هذا العاصف القاصف القاصم للاصلاب و الظّهور
فانّهم المؤيّدون و انّهم الموفّقون و انّهم المنصورون بجنود الملأ الأعلی
و تتلئلأ وجوههم فی افق العالم بانوار يتبارک بها اهل سرادق الکبرياء
و انّهم المخاطبون من ملکوت الأبهی فی کتاب الأقدس المنزل من جبروت
الأسمآء قال و قوله الحق قل يا قوم لا يأخذکم الأضطراب اذا غاب ملکوت
ظهوری و سکنت امواج بحر بيانی انّ فی ظهوری لحکمة و فی غيبتی
حکمة اخری ما اطّلع بها الّا اللّه الفرد الخبير و نريکم من افقی الأبهی
و ننصر من قام علی نصرة امری بجنود من الملأ الأعلی و قبيل من
الملائکة المقرّبين انتهی شمس حقيقت نيّر اعظم از افق امکان غروب و
از مشرق لا مکان طلوع فرمود و باين ندای الهی مخاطباً لأحبّائه
الثّابتين الرّاسخين نطق ميفرمايد من الکتاب الأقدس يا اهل
الأرض اذا غربت شمس جمالی و سترت سماء هيکلی لا تضطربوا
قوموا علی نصرة امری و اعلاء کلمتی  بين العالمين *
(6)
ای اهل ملکوت چقدر از نفوس که مدّت حيات عبادت
نمودند و رياضت کشيدند و آرزوی دخول در ملکوت نمودند ولی
موفّق نشدند امّا شما بدون زحمت و رياضت فائز شديد و داخل
در ملکوت گرديديد چنانکه در زمان حضرت مسيح فريسيان و
عابدان محروم شدند ولی پطرس و يوحنا و اندراوس فائز گرديدند
و حال آنکه نه اهل عبادت بودند نه اهل رياضت پس شکر کنيد
خدا را که اين تاج عزّت ابديّه بر سر شما نهاد و اين الطاف
بی‌پايان مبذول فرمود وقت آنست که بشکرانه اين الطاف روز بروز
توجّه بيشتر نمائيد و تقرّب بيشتر بيابيد و چنان منجذب و مشتعل
شويد که آهنگ تقديس و ثنای حضرت مقصود را بملأ اعلی
رسانيد و هر يک مانند بلبل در اين گلشن الهی بمحامد و نعوت
ربّ الجنود پردازيد و سبب تربيت وجود گرديد *
(7)
ای ياران روحانی عبدالبهآء پيک امين رسيد و پيام
ياران الهی را در عالم روحانی رساند اين پيک مبارک پی
نفحات انجذابست و نسيم جانپرور محبّت اللّه قلوبرا باهتزاز آرد و
جانها را پر وجد و طرب نمايد تجلّی وحدانيّت الهی چنان در
قلوب و ارواح تأثير نموده که کلّ را بروابط روحانيّه ارتباط داده و
حکم يک جان و يکدل يافته لهذا انعکاسات روحانيّه و انطباعات
رحمانيّه در قلوب در نهايت جلوه و ظهور است از حقّ ميطلبم که
روز بروز اين رابطه روحانيّه را قوّت بخشد و اين وحدت رحمانيّه
را بيشتر جلوه دهد تا آنکه کلّ در ظلّ کلمة اللّه در تحت راية
ميثاق چون جنود مجنّده محشور شوند و بجان و دل بکوشند تا
الفت کليّه و محبّت صميميّه و ارتباط روحانيّه در بين قلوب عالم حاصل
گردد و جميع بشر از فيض جديد انور در يک صقع جمع و محشور گردند
نزاع و جدال از جهان بر خيزد و محبّت جمال ذو الجلال کلّ را
احاطه کند نفاق بوفاق تبديل شود و اختلاف بايتلاف مبدّل
گردد بنيان بغضا بر افتد و اساس عداوت منهدم شود نورانيّت
توحيد ظلمات تحديد را زائل فرمايد و تجلّی رحمانی قلوب انسانيرا
معدن محبّت ربّانی کند ای ياران الهی وقت آنست که با جميع
ملل بنهايت مهربانی الفت نمائيد و مظهر رحمت حضرت احديّت
شويد جان عالم گرديد و روح حيات در هيکل بنی آدم در اين
دور بديع که جمال قدم و اسم اعظم از افق عالم بفيوضات نامتناهيّه
تجلّی فرموده کلمة اللّه چنان قوّتی و قدرتی در حقائق انسانيّه
نموده که شئون بشريّه را تأثير و نفوذی نگذاشته بقوّت قاهره کلّ را
در بحر احديّت مجتمع فرموده و ميفرمايد حال وقت آنست که احبّای
الهی رايت وحدت را بلند نمايند و آيت الفت را در مجامع وجود
تلاوت کنند و کلّ را بر احديّت فيض الهی دلالت نمايند تا آنکه
خباء تقديس در قطب امکان بلند گردد و جميع امم را در ظلّ کلمه
توحيد در آرد اين موهبت وقتی در قطب اکوان جلوه نمايد که
احبّای الهی بموجب تعليمات رحمانيّه قيام کنند و بنشر رائحه
طيّبهء محبّت عموميّه پردازند در هر دوری امر بالفت بود و حکم
بمحبّت ولی محصور در دائره ياران موافق بود نه با دشمنان
مخالف امّا الحمد للّه که در اين دور بديع اوامر الهيّه محدود
بحدّی نه و محصور در طائفه نيست جميع يارانرا بالفت و محبّت و
رعايت و عنايت و مهربانی بجميع امم امر ميفرمايد حال احبّای
الهی بايد بموجب اين تعاليم ربّانی قيام کنند اطفال بشر را
پدر مهربان باشند و جوانان انسانرا برادر غمخوار گردند و
سالخوردگان را اولاد جانفشان شوند مقصود اينست که بايد با کلّ
حتّی دشمنان بنهايت روح و ريحان محبّ و مهربان بود در مقابل
اذيّت و جفا نهايت وفا مجری داريد و در موارد ظهور بغضا بنهايت
صفا معامله کنيد سهم و سنانرا سينه ئی مانند آئينه هدف نمائيد
و طعن و شتم و لعن را بکمال محبّت مقابلی کنيد تا جميع امم مشاهدهء
قوّت اسم اعظم نمايند و کلّ ملل معترف بقدرت جمال قدم گردند
که چگونه بنيان بيگانگی برانداخت و امم عالم را بوحدانيّت و
يگانگی هدايت فرمود و عالم انسانيرا نورانی کرد و جهان خاک را
تابناک فرمود اين خلق مانند اطفالند و بی‌باک و بی‌پروا بايد
بکمال محبّت اين اطفال را تربيت کرد و در آغوش رحمت بمحبّت
پرورش داد تا شهد روحانی محبّت رحمانی بچشند و مانند شمع
در اين عالم ظلمانی بدرخشند و واضح و مشهود به بينند که اسم
اعظم و جمال قدم روحی له الفداء چه اکليل جليلی و تاج وهّاجی
بر سر احبّای خويش نهاده و چه فيوضاتی بقلوب ياران خود فرموده
و چه محبّتی در قلوب بشر انداخته و چه الفتی در بين عالم انسان
ظاهر فرموده ربّ ربّ ايّد عبادک الأصفيآء علی الحبّ و الولآء بين
الوری و وفّقهم علی نشر نور الهدی من الملأ الأعلی بين اهل
الأرض کلّها انّک انت المقتدر العزيز القویّ القدير الوهّاب و انّک
انت الکريم اللّطيف الرّؤف المنّان *
(8)
ای ياران عزيز عبدالبهآء و اماء رحمن صبح است و
نسيم جانپرور جنّت ابهی بجميع کائنات مرور کند ولی تأثير در
قلوب صافيه نمايد و مشام پاک را معطّر فرمايد پرتو آفتاب را ديده
بينا بيند و آهنگ ملأ اعلی را گوش شنوا شنود باران رحمت
نيسانی و فيض آسمانی هر چند بر عموم اراضی فائض است ولی از
خاک پاک انبات نمايد امّا از شوره زار بيزار است زيرا آثار فيض
ظاهر و آشکار نه حال نفحات قدس ملکوت ابهی در هر ديار
منتشر ولی نفوس زکيّه منتفع و منجذب از فضل حیّ قيّوم اميد اين
مظلوم چنانست که بقوّه قاهره کلمة اللّه مشام غافلان باز گردد و
از رائحه گلستان راز نصيب و بهره گيرند ای ياران الهی دوستان
حقيقی طبيبان حاذقند و تعاليم الهی درياق رحمانی و درمان
وجدانی مشامهای مزکوم باز نمايند و از طيب مشموم نصيب موفور
بخشند خفتگانرا بيدار کنند غافلانرا هوشيار فرمايند محرومانرا
نصيب بخشند و مأيوسانرا اميدوار فرمايند اليوم اگر نفسی بموجب
وصايا و نصائح الهيّه روش و حرکت نمايد عالم انسانيرا طبيب
روحانی گردد و مردگان امکانيرا صور اسرافيل شود زيرا تأييدات
ملکوت ابهی پی در پی است و نصرت ملأ اعلی همدم هر نيک پی
پشّه ضعيف عقاب قوی گردد و عصفور نحيف شهباز اوج عزّت قديم
شود لهذا نظر باستعداد و قابليّت خويش ننمائيد بلکه اعتماد
بر عون و عنايت و فضل و موهبت جمال مبارک روحی لأحبّائه الفداء
نمائيد و در ميدان جانفشانی سمند همّت را جولان دهيد تا گوی
الطاف را از اين ميدان وسيع بربائيد ای اماء رحمن بانوهای
جهان  سر ببالين خاک نهادند و محو و نابود گشتند نه اثری
و نه ثمری نه نامی و نه نشانی نه جودی و نه وجودی ولی کنيزان
درگاه احديّت هر يک در افق عزّت قديمه مانند ستاره درخشيدند
و بر قرون و اعصار تابيدند و در ملکوت ابهی بمنتهای آرزو رسيدند
و از شهد لقا در محفل کبريا چشيدند اين نفوس از وجود بهره ئی
گرفتند و ثمره ئی بردند و ما عدا قد اتی عليهم حين من الدّهر
لم يکونوا شيئاً مذکورا ای ياران اين مظلوم نظر را از مشاهده
غير پاک نمائيد بيگانه نبينيد بلکه جميع را آشنا دانيد زيرا
با وجود ملاحظه بيگانگی محبّت و يگانگی مشکل است و در اين دور
بديع بنصوص الهی بايد با جميع طوائف و ملل يگانگی نمود و نظر
بعنف و شدّت و سوء نيّت و ظلم و عداوت ننمود بلکه بافق عزّت
قديمه بايد نظر کرد که اين کائنات هر يک آيتی از ربّ الآياتند
و بفيض الهی و قدرت ربّانی بعرصه وجود قدم نهادند لهذا آشنا
هستند نه بيگانه يار هستند نه اغيار و باين نظر بايد معامله نمود
پس ياران بايد در نهايت مهربانی و محبّت با دوست و بيگانه
هر دو الفت و محبّت نمايند و ابدا نظر باستحقاق و استعداد
نکنند در هر صورت نهايت مهربانی فرمايند از شدّت عناد و جدال
و بغضا و عدوان خلق شکست نخورند اگر آنان تير زنند اينان
شهد و شير بخشند اگر زهر دهند قند بخشند اگر درد دهند
درمان بياموزند اگر زخم زنند مرهم بنهند اگر نيش زنند نوش
روا دارند الهی الهی انّ هؤ لآء عبادک الضّعفاء و ارقّائک
الأمنآء و امائک اللّائی خضعن لکلمتک العليا و خشعن لعتبتک
النّورآء و اعترفن بوحدانيّتک الّتی ظهرت ظهور الشمّس فی وسط
الضحی و سمعن ندائک من ملکوتک الأخفی و لبّين لدعائک بقلوب
خافقة بالمحبّة و الولاء ربّ افض علی الجميع سجال رحمتک و امطر
علی الکلّ من سحاب موهبتک و انبتهم نباتاً حسناً فی حديقة
رحمانيّتک و اجعل هذه الرّياض نَضِرةً خَضِلةً خضرة ريّانة
بفيوضات غمام احديّتک و مؤنّقة هذه الرّياحين النّابتة النّامية
بمياه حياض الالطاف انّک انت المقتدر المتعالی العزيز قيّوم الارض
و السّموات لا اله الّا انت ربّ الآيات البيّنات *
(9)
يا من طفح قلبه بمحبّة اللّه انّی اخاطبک من هذه
البقعة المبارکة حتّی يفرح قلبک بخطابی ايّاک و خطابی ممّا يطير
به قلوب الموحّدين الی اوج السّرور و ذروة الحبور اشکر ربّک بما
وفّقک علی الدّخول فی ملکوته العظيم ستتابع عليک الطاف ربّک و
تجعلک آية للطّالبين تمسّک بميثاق ربّک و زد کلّ يوم حبّاً
باحبّآء اللّه و حنّوا علی عباد الرّحمن حتّی تکون ناشراً لشراع الحبّ
فی سفينة السّلام علی بحر الأمکان لا تحزن من شیء و لا تتکدّر من
احدٍ عليک بالرّضآء و الصّدق و الصّفآء و الودّ و الوفآء مع عامّة الخلق
و قاطبة البشر و ذلک صفة المخلصين و سمة المقدّسين و شعار
الموحّدين و دثار البهائيّين ثمّ اشکر اللّه بما وفّقک علی تقديم الحقوق
انّ هذا لتوفيق من اللّه لک فاحمده علی هذا الأمر المنصوص فی
صحآئف ربّک القديم انّ ربّک هو اللّطيف الکريم *
(10)
ای کنيز عزيز الهی نامه‌ات ملاحظه گرديد و بر
مضمون اطّلاع حاصل شد دستور العمل خواسته بودی مؤمن
بخدا باش و ناظر بملکوت اعلی و منجذب بجمال ابهی ثابت بر
ميثاق باش و مشتاق عروج بآسمان نيّر آفاق منقطع از دنيا شو و
زنده بنفحات قدس در ملکوت اعلی منادی حبّ گرد و مهربان
بنوع انسان محبّ بشر شو و غمخوار جميع نفوس در آفاق صلح پرور
گرد و دوستی و راستی جو هر زخمی را مرهم شو و هر درديرا
درمان گرد سبب الفت نفوس شو و آيات هدايت ترتيل نما
بعبادت حق مشغول شو و بهدايت خلق برخيز زبان ببيان
بگشا و رخ بنار محبّت اللّه بر افروز دمی مياسا و نَفَسی راحت
مجو تا آيت محبّت اللّه گردی و رايت موهبت اللّه *
(11)
خدمت باحبّا خدمت بملکوت اللّه است و رعايت فقرا از تعاليم الهيّه *
(12)
اعلم حقّ اليقين انّ المحبّة سرّ البعث الالهی
و المحبّة هی التّجلّی الرّحمانی المحبّة هی الفيض الرّوحانی
المحبّة هی النّور الملکوتی المحبّة هی نفثات روح القدس فی الرّوح
الأنسانی المحبّة هی سبب ظهور الحقّ فی العالم الأمکانی
المحبّة هی الرّوابط الضّروريّة المنبعثة من حقائق الأشيآء بايجاد
الهی المحبّة هی وسيلة السّعادة الکبری فی عالم الرّوحانی
و الجسمانی المحبّة هی نور يُهتدی به فی الغيهب الظّلمانی
المحبّة هی الرّابطة بين الحقّ و الخلق فی العالم الوجدانی
المحبّة هی سبب التّرقّی لکلّ انسان نورانی المحبّة هی
النّاموس الأعظم فی هذا الکون العظيم الالهی المحبّة هی
النّظام الوحيد بين الجواهر الفرديّة بالتّرکيب و التّدبير فی التّحقّق
المادّی المحبّة هی القوّة الکلّيّة المغناطيسيّة بين هذه السّيّارات
و النّجوم السّاطعة فی الأوج العالی المحبّة هی سبب الأنکشافات
لأسرار المودعة فی الکون بفکر ثاقب غير متناهی المحبّة هی روح الحيات
لجسم الکون المتباهی المحبّة هی سبب تمدّن الأمم فی هذا
الحيات الفانی المحبّة هی الشّرف الأعلی لکلّ شعب متعالی
و اذا وفّق اللّه قوماً بها يصلّين عليهم اهل ملأ الأعلی و ملائکة
السّمآء و اهل ملکوت الأبهی و اذا خلت قلوب قوم من هذه
السّنوحات الرّحمانيّة المحبّة الالهيّة سقطوا فی اسفل درک من
الهلاک و تاهوا فی بيدآء الضّلال و وقعوا فی وهده الخيبة و ليس
لهم خلال اولئک کالحشرات العائشة فی اسفل الطّبقات يا
احبّآء اللّه کونوا مظاهر محبّة اللّه و مصابيح الهدی فی الآفاق
مشرقين بنور المحبّة و الوفاق و نعم الأشراق هذا الأشراق *
(13)
ای بنت ملکوت نامه‌ات بتاريخ  ٥ديسمبر ١٩١٨
رسيد و خبر پر مسرّتی داشت که احبّای الهی و اماء رحمن در تابستان
در گرين عکّا مجتمع شدند و شب و روز بياد خدا بودند و خدمت
بوحدت عالم انسانی مينمودند و محبّت بعموم اديان ميکردند
بکلّی از تعصّب دينی بيزار بودند و بجميع اقوام مهربان اديان
الهی بايد سبب وحدت بين بشر گردد و اسباب الفت و محبّت
باشد و مروّج صلح عمومی گردد انسانرا بکلّی از تعصّبها بيزار
نمايد و روح و ريحان بخشد و بعموم بشر مهربانی کند فرق و امتياز
را از ميان بردارد چنانکه حضرت بهاءاللّه خطاب بعالم انسانی
ميکند که ای نوع انسان همه بار يکداريد و برگ يکشاخسار
نهايتش اينست که بعضی نفوس جاهلند بايد آنانرا تعليم نمود
بعضی مريضند بايد آنانرا شفا داد بعضی اطفالند بايد
آنانرا بالغ کرد و بنهايت درجه مهربان بايد بود اينست مسلک
اهل بها باری اميدوارم که برادران و خواهرانت جميعاً
محبّ عالم انسان گردند *
(14)
ای دو نفس مبارک نامه‌های شما رسيد دليل بر آن
بود که تحرّی حقيقت نموديد و از اوهام و تقاليد نجات يافتيد
و بديده خود نظر ميکنيد نه بديده ديگران و بگوش خود ميشنويد
نه بگوش ديگران و بوجدان خويش کشف حقايق ميکنيد نه بوجدان
ديگران زيرا مقلّد گويد فلان شخصی ديده است و فلان گوشی
شنيده است و فلان وجدان کشف کرده است يعنی اعتماد بچشم
و گوش و وجدان ديگران کند از خود اراده ندارد حال الحمد
للّه شما قوّه اراده ظاهر نموديد و بشمس حقيقت پی برديد ساحت
وجدان بپرتو انوار ربّ الملکوت روشن گشت و براه راست پی برديد
و در سبيل ملکوت سلوک مينمائيد در جنّت ابهی داخل شديد
و از اثمار شجره حيات بهره و نصيب ميگيريد طوبی لکم و حسن
المآب و عليکما التّحيّة و الثّنآء *
(15)
ای منجذبه محبّت اللّه مکتوبی که هنگام رفتن مرقوم
نموده بودی ملاحظه گرديد از مضمون مسرور شدم و اميدوارم که
ديده بصيرت چنان باز گردد که حقائق اسرار ملکوت واضح و آشکار
شود در بدايت مکتوب کلمه مبارکی مرقوم و آن اينست من مسيحی
هستم ای کاش جميع عالم مسيحی حقيقی بود زيرا مسيحی
لفظی بودن آسان ولی مسيحی حقيقی بودن مشکل امروز تقريباً
پانصد مليون نفوس مسيحی هستند امّا مسيحی حقيقی نادر
و آن نفسی است که انوار مسيح از جمال او باهر و بکمالات ملکوتی
ظاهر اين امريست عظيم و جامع جميع فضائل اميدوارم که تو نيز
مسيحی حقيقی گردی حمد کن خدا را که عاقبت بواسطه تعاليم
الهيّه نورانيّت و بصيرت عظمی حاصل گرديد و در ايمان و ايقان
ثابت و پايدار شدی اميدوارم که ديگران نيز چشمی روشن و گوشی
شنوا يابند و بحيات ابديّه فائز گردند تا اين نهرها که در مجاری
متعدّده مختلفة الشّکل جاری راجع بمحيط اعظم شوند يک بحر
گردند و يکموج زنند و ارتباط و اتّحاد تامّ حاصل نمايند تا وحدت
حقيقت بقوّه الهيّه اين اختلاف مجاز را از ميان بردارد و اساس
اصلی اينست اگر اين حاصل گردد مسائل سائره بالطّبيعه
زائل شود ای محترمه تعاليم الهيّه در اين دور نورانی چنين
است که نبايد نفوس را توهين نمود و بجهالت نسبت داد که تو
ندانی و من دانم بلکه بايد بجميع نفوس بنظر احترام نظر کرد
و در بيان و دلالت بطرز تحرّی حقيقت مکالمه نمود که بيائيد مسائلی
چند در ميانست تا تحرّی حقيقت نمائيم و ببينيم چگونه و چسانست
مبلّغ نيايد خويش را دانا و ديگرانرا نادان شمرد اين فکر
سبب تکبّر گردد و تکبّر سبب عدم تأثّر بلکه بايد امتيازی در خود
نبيند و با ديگران بنهايت مهربانی و خضوع و خشوع صحبت بدارد
اين نوع بيان تأثير کند و سبب تربيت نفوس شود ای محترمه
جميع انبيا بر اين مبعوث شدند و حضرت مسيح بجهت اين ظاهر
گشتند و جمال مبارک نيز ندای الهی باين مقصد بلند فرمودند
تا عالم انسانی جهان آسمانی گردد ناسوتی لاهوتی شود
ظلمانی نورانی گردد شيطانی رحمانی شود و اتّحاد و الفت
و محبّت در بين عموم اهل عالم حاصل گردد و وحدت اصليّه رخ
بگشايد و بنيان اختلاف برافتد و حيات ابدی و موهبت سرمدی
حاصل گردد ای محترمه در عالم وجود نظر کن اجتماع و الفت
و اتّحاد سبب حياتست و تفريق و اختلاف سبب ممات چون در
جميع کائنات نظر نمائی ملاحظه کنی که هر کائنی از کائنات
از اجتماع و امتزاج عناصری متعدّده تحقّق يافته و چون اين
اجتماع عناصر تفريق شود و ائتلاف باختلاف منقلب گردد آن کائن
موجود محو و نابود شود ای محترمه در دورهای سابق هر چند
ائتلاف حاصل گشت ولی بکلّی ائتلاف من علی الأرض غير قابل بود
زيرا وسائل و وسائط اتّحاد مفقود و در ميان قطعات خمسه عالم
ارتباط و اتّصال معدوم بلکه دربين امم يک قطعه نيز اجتماع و
تبادل افکار معسور لهذا اجتماع جميع طوائف عالم دريک نقطه
اتّحاد و اتّصال و تبادل افکار ممتنع و محال امّا حال وسائل
اتّصال بسيار و فی الحقيقه قطعات خمسه عالم حکم يکقطعه يافته
و از برای هر فردی از افراد سياحت در جميع بلاد و اختلاط و تبادل
افکار با جميع عباد در نهايت سهولت ميسّر بقسميکه هر نفسی
بواسطه نشريّات مقتدر بر اطّلاع احوال و اديان و افکار جميع ملل
و همچنين جميع قطعات عالم يعنی ملل و دول و مدن و قری
محتاج يکديگر و از برای هيچيک استغنای از ديگری نه زيرا
روابط سياسيّه بين کلّ موجود و ارتباط تجارت و صناعت و زراعت
و معارف در نهايت محکمی مشهود لهذا اتّفاق کلّ و اتّحاد عموم
ممکن الحصول و اين اسباب از معجزات اين عصر مجيد و قرن عظيم
است و قرون ماضيه از آن محروم زيرا اين قرن انوار عالمی ديگر
و قوّتی ديگر و نورانيّتی ديگر دارد اينست که ملاحظه مينمائی
در هر روزی معجزهء جديدی مينمايد و عاقبت در انجمن عالم
شمعهای روشنی بر افروزد و مانند بارقه صبح اين نورانيّت عظيمه
آثارش از افق عالم نمودارگشته شمع اوّل وحدت سياسيست
و جزئی اثری از آن ظاهر گرديده و شمع دوّم وحدت آراء در امور
عظيمه است آن نيز عنقريب اثرش ظاهر گردد و شمع سوّم وحدت
آزاديست آن نيز قطعيّا حاصل گردد و شمع چهارم وحدت
دينيست اين اصل اساس است و شاهد اين وحدت در انجمن عالم
بقوّت الهيّه جلوه نمايد و شمع پنجم وحدت وطن است در اين
قرن اين اتّحاد و يگانگی نيز بنهايت قوّت ظاهر شود جميع ملل
عالم عاقبت خود را اهل وطن واحد شمارند و شمع ششم وحدت
جنس است جميع من علی الأرض مانند جنس واحد شوند و شمع
هفتم وحدت لسانست يعنی لسانی ايجاد گردد که که عموم خلق
تحصيل آن نمايند و با يکديگر مکالمه کنند اين امور که ذکر شد
جميعاً قطعیّ الحصولست زيرا قوّتی ملکوتيّه مؤيّد آن *
(16)
ای ياران نورانی و اماء رحمن چون ظلمات
نادانی و غفلت از عالم يزدانی و احتجاب از حقّ جهانرا احاطه
نمود صبح نورانی طلوع کرد و شعاع ساطع افق شرق را روشن
نمود پس شمس حقيقت طلوع فرمود و انوار ملکوت بر شرق و غرب
بتافت آنان که بينا بودند بشارت  کبری يافتند و ندای يا طوبی
يا طوبی بلند نمودند و مشاهده حقائق اشيا کردند و باسرار
ملکوت پی بردند از اوهام و شبهات رستند نور حقيقت مشاهده
کردند و از جام محبّت اللّه سرمست گشتند که بکلّی خود و جهانرا
فراموش نمودند رقص کنان در نهايت فرح و طرب بمشهد فدا
شتافتند و در قربانگاه عشق جان و سر بباختند ولی کوران از اين
ولوله حيران گشتند و سرگردان شدند و فرياد اين النّور زدند
و گفتند ما نوری مشاهده ننمائيم و آفتابی طالع نبينيم اين
اوهامست حقيقتی ندارد خفّاش صفت بظلمات تحت الأرض
شتافتند و بخيال خويش راحت و آسايشی يافتند ولی بدايت
طلوع است قوّت حرارت شمس حقيقت هنوز تأثير تام نبخشيده
چون بوسط سماء رسد حرارت چنان نفوذ کند که حشرات را نيز
در زير زمين بحرکت آرد هر چند مشاهدهء نور ننمايند ولی نفوذ
حرارت کلّ را بجنبش و حرکت آرد پس ای ياران الهی شکر کنيد
که در يوم اشراق توجّه بنيّر آفاق نموديد و مشاهده انوار کرديد
از نور حقيقت نصيب برديد و از فيوضات ابديّه بهره گرفتيد و بشکرانه
اين موهبت دمی نياسائيد و ساکن و صامت مباشيد بشارت
ملکوت را بگوشها برسانيد و کلمة اللّه را منتشر نمائيد و نصايح و
وصايای الهی مجری داريد يعنی بحرکت و آدابی قيام کنيد که
جسم عالم را جان بخشيد و طفل صغير امکانرا بمقام رشد و بلوغ
رسانيد تا توانيد در هر محفلی شمع محبّت بر افروزيد و هر دلی
را بنهايت رأقت ممنون و مسرور نمائيد بيگانگانرا مانند
خويش بنوازيد و اغيار را بمثابه يار وفادار مهربان گرديد
اگر نفسی جنگ جويد شما آشتی طلبيد و اگر کسی ضربتی بر
جگرگاه زند شما مرهم بر زخم او بنهيد شماتت کند محبّت
نمائيد ملامت کند ستايش فرمائيد سمّ قاتل دهد شهد فائق
بخشيد بهلاکت اندازد شفای ابدی دهيد درد گردد درمان
بشويد خار شود گل و ريحان گرديد شايد بسبب اين رفتار و گفتار
اينجهان ظلمانی نورانی گردد و اين عالم خاکی آسمانی شود و
اين زندان شيطانی ايوان رحمانی گردد جنگ و جدال بر افتد و محبّت
و وفا در قطب عالم خيمه افرازد اينست نتائج وصايا و نصائح الهی و
خلاصه تعاليم دور بهائی *
(17)
ايّها المختارون فی ملکوت الأبهی شکر کنيد ربّ الجنود
را که از آسمان غيب راکباً علی السّحاب نزول بعالم ملک فرمود
و از پرتو شمس حقيقت شرق و غرب روشن گشت و ندای ملکوت بلند شد
و مناديان ملکوت بآهنگ ملأ اعلی بشارت ظهور دادند و عالم
وجود باهتزاز آمد و جميع خلق چنانکه حضرت مسيح ميفرمايد
در خواب بودند يعنی يوم ظهور و نزول ربّ الجنود در خواب
غفلت غرق بودند چنانکه در انجيل ميفرمايد که مجیء من مانند
آن است که دزد در خانه است وصاحب خانه خبر ندارد شماها
را از ميان خلق انتخاب فرمود و ديدها بنور هدی باز شد و گوشها
بآهنگ ملأ اعلی همراز گشت دلها زنده شد و جانها حيات جديد
يافت و از موهبت کبری بهره و نصيب گرفت شکر کنيد خدا را که دست
موهبت کبری چنين تاج مرصّعی بر فرق شما نهاد که جواهر زواهرش
الی الأبد بر قرون و اعصار ميتابد بشکرانه اين هدايت کبری همّت
را بلند کنيد و مقصد را ارجمند بقوّت ايمان بموجب تعاليم الهی
رفتار نمائيد و اعمال را تطبيق بأحکام الهی فرمائيد کلمات
مکنونه تلاوت کنيد و بمضمون دقّت کنيد و بموجب آن عمل نمائيد
الواح طرازات و کلمات و تجلّيات واشراقات و بشارات را بأمعان
نظر بخوانيد و بموجب تعاليم الهيّه قيام نمائيد تا آنکه هر يک
شمعی روشن گرديد و شاهد انجمن شويد و مانند گل گلشن
رائحه طيّبه منتشر نمائيد چون بحر پرجوش و خروش شويد و چون
ابر فيض آسمانی مبذول داريد بآهنگ ملکوت ابهی دمساز
گرديد و آتش جنگ بنشانيد و علم صلح بلند نمائيد وحدت عالم
انسانی ترويج دهيد و دين را وسيله محبّت و مودّت بجميع بشر
شمريد و جميع خلق را اغنام الهی دانيد و خدا را شبان مهربان
شناسيد که جميع اغنامرا می‌پرورد و در چمن و مرغزار رحمت خويش
ميچراند و از چشمه حيات مينوشاند اينست سياست الهی
اينست موهبت رحمانی اينست وحدت عالم انسانی که از جمله
تعاليم الهی است باری ابواب موهبت مفتوح است و آيات
الهی مشروح نور حقيقت تابانست و الطاف بی پايان وقت را
غنيمت شمريد بجان بکوشيد و بخروشيد تا اينجهان ظلمانی
نورانی گردد و اين عالم تنگ و تاريک گشايش يابد و اين گلخن
فانی آئينه گلشن باقی شود و اينعالم جسمانی بهره و نصيب
از فيوضات رحمانی يابد بنياد عناد بر افتد و اساس بيگانگی
ويران گردد و بنيان يگانگی مرتفع شود تا شجره مبارکه بر شرق
و غرب سايه افکند و در قطب امکان خيمه وحدت عالم انسانی
افراشته شود و علم محبّت و الفت در جميع آفاق موج زند
و موج دريای حقيقت اوج گيرد جهان سراسر جنّت ابهی شود
و گل و ريحان موهبت کبری بروياند اين است وصايای عبدالبهآء
از الطاف ربّ الجنود اميدوارم که نورانيّت و روحانيّت بشر گرديد
و قلوب خلق را ارتباط محبّت بخشيد مردگان قبور نفس و هوی را
بقوّة کلمة اللّه زنده کنيد و کوران بی‌بصيرت را بأنوار شمس
حقيقت بينا نمائيد و عليلان روحانيرا شفای رحمانی بخشيد
از الطاف و عنايات حضرت مقصود چنين اميدوارم و هميشه
بذکر و فکر شما مشغولم و بربّ الملکوت مناجات مينمايم و گريه
و زاری مينمايم تا جميع اين مواهب را مبذول فرمايد و قلوب را
مشروح فرمايد و روح را وجد و طرب دهد و جذب و وله بخشد
و عليکم البهآء الأبهی
ای پروردگار مهربان اين نفوس ندای ملکوت شنيدند و انوار
شمس حقيقت ديدند و در فضای جانفزای محبّت پريدند و
عاشقان روی تواند و منجذبان خوی تو و آرزومند کوی تو و
متوجّه بسوی تو و تشنه جوی تو و مشغول بگفتگوی تو توئی
دهنده و بخشنده و مهربان *
(18)
ای صاحب دل بينا هر چند بصر جسمانی مفقود
ولی الحمد للّه بصيرت قلب موجود دل بيناست و روح شنوا
اين ديدهء تن معرض هزار امراض و عاقبت يقيناً نابينا گردد
لهذا اهميّتی ندارد ولی ديده دل روشن و کشف ملکوت
الهی نمايد و الی الأبد باقی و پايدار پس شکر کن خدا را که
ديده دلت روشن و گوش هوشت شنوا محافلی که آراسته‌ايد و در
آن احساسات آسمانی مينمائيد و ادراک حقايق و معانی ميکنيد
آن محفل مانند فضای آسمانست و آن نفوس مانند نجوم ساطع
که بنور هدايت روشنند فرخنده نفسی که در اينعصر نورانی
اقتباس تعاليم آسمانی کند و خجسته قلبی که از محبّة اللّه
اهتزاز و انجذاب يابد *
(19)
الحمد للّه الّذی اشرق بنوره الأرض و السّماء و اهتزّت
بنفحاته رياض التّقديس المؤنّقة فی قلوب الأصفيآء و سطع نوره
و تغبغب فی وجه السّمآء فظهرت و لمعت و اشرقت و لاحت
انجم نورانيّه فی الأفق الأعلی و استفاضت و استشرقت من
فيوضات ملکوت الأبهی ثمّ افاضت علی خطّة الغبرآء فکانت
نجوم الهدی و الحمد للّه الّذی جعل هذا العصر المجيد
و القرن الجديد معرضاً لظهور حقائق الأشيآء بما فاض غمام
الجود و ظهر مواهب الرّبّ الودود و استضآء الغيب و الشّهود
و ظهر الموعود و لاح جمال المعبود و الصّلوة و السّلام و التّحيّة
و الثّنآء علی الحقيقة الجامعة و الکلمة التّامّة و الکتاب المبين
و النّور المشرق من العلّيّين الهادی للأمم المنوّر للعالم ففاض
طمطام فيضه علی الوجود و قذف امواجه درارياً نورآء علی ساحل
الشّهود فحصحص الحقّ و زهق الباطل و ظهر النّور و شاع
السّرور و الحبور فتقدّست بها النّفوس و تنزّهت بها الأرواح و
انشرحت بها الصّدور و صفت بها القلوب و لطف بها الأفئدة و
طابت بها الضّمائر و طهرت بها السّرائر حتّی تحقّق يوم النّشور
و احاط الطاف ربّک الغفور و التّحيّة و الثّنآء علی تلک النّجوم
النّورانيّة السّاطعة اللّامعة فی فلک العلی کواکب منطقة بروج
ملکوت الأبهی و عليهم البهآء و بعد ايّها الرّجل الکريم
و المستنبئ من النّبأ العظيم قم علی خدمة امر اللّه بقوّة نافذة
من ملکوت الأبهی و نفثات من روح الملأ الأعلی و لا تحزن بما
ينطقون المرجفون من کتبة الجرائد و الفريسيّون فی حقّ
البهآء تذکّر ايّام المسيح و ما اصابه من القوم و ما اصاب
الحواريّين من المحن و الآلام فانتم احبّة جمال الأبهی فلابدّ
تقعون لحبّه تحت ملام القوم و يصيبکم ما اصابهم فی القرون
الأولی ثمّ تتلئلأ وجوه المختارين بانوار ملکوت اللّه علی ممرّ
القرون و الأعصار بل تعاقب الأدهار و المنکرون فی خسران مبين
کما قال سيّد المسيح سيعذّبونکم القوم لأسمی فذکّرهم بهذا
و قل لهم انّ المسيح مع وجهه الصّبيح و جماله المليح قاموا عليه
الفريسيّون و قالوا انّه المسيخ و ليس بمسيح لانّه ادّعی الالوهيّة
العظمی و الرّبوبيّة الکبری و قال انا ابن اللّه و انّ الأب ظاهر
باهر بجميع شئونه و کمالاته فی حقيقة ابنه الوحيد و ربيبه المجيد
و قالوا هذا کفر و افتراء علی اللّه بنصوص قاطعة واضحة فی العهد
القديم فبناء علی ذلک افتوا بسفک دمه و علّقوه علی الصّليب و کان
ينادی يا ربّی الحبيب الی متی تترکنی بين يدی هؤلآء ارفعنی
اليک و اجرنی فی جوارک و اسکنّی عند عرش عظمتک انّک انت
المجيب و انّک انت الرّحمن الرّحيم ای ربّ ضاق علیّ رحيب
الغبرآء و الصّليب حبيبی حبّاً بجمالک و انجذاباً الی ملکوتک
و اشتعالاً بالنّار الموقدة فی صدری الملتهبة بنفحات قدسک
ربّ ايّدنی علی الصّعود و وفّقنی علی الورود و الوفود علی عتبة
قدسک يا ربّی الودود انّک انت الرّحمن ذو الفضل و الجود و انّک
انت الکريم و انّک انت الرّحيم و انّک انت العليم لا اله الّا انت
المقتدر القدير و لم يجتسر الفريسيّون علی هذا البهتان العظيم
و الذّنب الجسيم الّا لجهلهم حقيقه الأسرار و عدم مشاهدتهم
للأنوار و ملاحظه الآثار و الّا صدّقوا بکلماته و شاهدوا آياته
و عرفوا بيّناته واستظلّوا فی ظلّ راياته و اطّلعوا باشاراته و فرحوا
من بشاراته ثمّ اعلم انّ الحقيقة الرّحمانيّة الّتی تعبّر بغيب
الغيوب و مجهول النّعت و المنقطع الوجدانی قد تقدّس عن کلّ ذکر
و بيان و اشارة و نعت و ثنآء و من حيث هی هی عجزت العقول عن
ادراکها و تاهت النّفوس فی تيه عرفانها لا تدرکه الأبصار و هو
يدرک الأبصار و هو اللّطيف الخبير و لکن اذا نظرت الی حقائق
الأشيآء و هويّة الکائنات تنظر آثار رحمة ربّک فی کلّ الأشيآء
و سطوع انوار اسمائه و صفاته فی حيّز الوجود بشهود لا ينکره الّا
کلّ جهول و عنود حيث تری انّ الکون منشور ناطق باسرار
المکنونة المصونة فی اللّوح المحفوظ و ما من ذرّة من الذّرّات او
کائنة من الکائنات الّا ناطقة بذکره حاکية عن اسمائه و صفاته
منبّئة عن عزّة کبريائه مدلّة علی وحدانيّته و رحمانيّته و لا ينکر
هذا کلّ من له سمع او بصر او عقل سليم و اذانظرت الی الکائنات
بأسرها حتّی الذّرّات تری انّ اشعّة شمس الحقيقة ساطعة
عليها ظاهرة فيها تحکی عن انوارها و اسرارها و سطوع
شعاعها فانظر الی الأشجار و الی الأثمار و الی الأزهار حتّی
الأحجار اما تری انوار الشّمس ساطعة عليها و ظاهرة فيها و
منبّئة عنها ولکن اذا عطفت النّظر و حوّلت البصر الی مرآة
صافية نورانيّة و مجالی لطيفة ربّانيّة تری انّ الشّمس ظاهرة
فيها بشعاعها و حرارتها و قرصها و صنوبرها ولکنّ الاشيآء انّما
لها نصيب من نورها و تدلّ عليها و امّا الحقيقة الکّليّة النّورانيّة
و المرآة الصّافية الّتی تحکی بتمامها عن شئون مجلّيها و تنطبق
آثارها علی آثار الشّمس الظّاهرة فيها فهی الحقيقة الکلّيّة
الأنسانيّة و الکينونة الرّحمانيّة و الذّاتيّة الصّمدانيّة قل ادعوا
اللّه او ادعوا الرّحمن ايّا ما تدعوا فله الأسمآء الحسنی هذا
معنی قول المسيح الأب فی الأبن فيا هل تری اذا قالت المرآة
الصّافية انّ الشّمس ظاهرة فیّ بجميع شئونها و صفاتها و آثارها
هل يُکذّب فی قولها اويُنکَر فی بيانها لا و الّذی خلقها
و انشئها و ابدعها و جعلها حقيقة منطبقة لشئون مجلّيها
فسبحان من ابدعها و سبحان من انشئها و سبحان من اظهرها
فهذا قول المسيح الّذی تفوّه به و اعترضوا به عليه حيث قال
انّ الأبن فی الأب و الأب فی الأبن فاعلم ذلک و اطّلع بأسرار ربّک
و امّا هؤلآء المنکرون فی حجاب من الحقّ فلا يرون و لا يسمعون
و لا يفقهون ذرهم فی خوضهم يلعبون و دعهم فی کلّ وادٍ يهيمون
اولئک کالأنعام حيث لا يفرّقون بين اللّؤلؤ و الخزف و الا انّهم
لفی معزل من اسرار ربّک الرّحمن الرّحيم و انّک انت استبشر
بهذه البشارة الکبری و قم علی اعلآء کلمة اللّه و نشر نفحات اللّه
فی تلک الأقطار الشّاسعة الأرجآء و اعلم انّ ربّک يؤيّدک بقبيل
من الملأ الأعلی و جنود من ملکوت الأبهی تتری و تصول علی
جنود الجهل و العمی ستری انّ الأفق الأعلی انتشرت منه
بارقة الصّباح و احاطت علی الآفاق و محقت الظّلمآء و زالت
اللّيلة اللّيلآء و لاحت الغرّة الغرّآء و اسفرت البيضآء ساطعة
الفجر علی الأنحآء يومئذ يفرح المؤمنون و ينجذب الثّابتون و يفرّ
المرجفون و ينعدم المتزلزلون انعدام الظّلام عند تلئلأ الأنوار
فی الأسحار و عليک التّحيّة و الثّنآء
الهی الهی هذا عبدک النّورانیّ و رقيقک الرّحمانیّ قد اقبل
اليک و وفد عليک و وجّه وجهه اليک و اقرّ بوحدانيّتک و اعترف
بفردانيّتک و نادی باسمک بين الأمم و هدی القوم الی معين
رحمانيّتک يا ربّی الأکرم و سقی الطّالبين کأس الهدی الطّافحة
بصهبآء موهبتک الکبری ربّ ايّده فی جميع الشّئون و علّمه سرّک
المصون و انثر عليه لؤلؤک المکنون و اجعله علماً يتموّج بارياح
تأييدک علی اعلی القصور و عيناً نابعة بالمآء الطّهور و نوّر القلوب
بضيآء سراج ينشر النّور و يظهر حقائق الأشيآء لاهل الفضل
و الجود بين خلقک يا ربّی الغفور انّک انت المقتدر القادر المهيمن
العزيز الکريم و انّک انت الرّبّ الرّحيم *
(20)
چون حضرة مسيح در بيست قرن پيش ظاهر شد
با وجود آنکه يهود در نهايت انتظار ظهور آنحضرت بودند و هر
روز دعا ميکردند که خدايا ظهور مسيح را تعجيل نما و گريه
ميکردند لکن بعد از طلوع آن شمس حقيقت انکار کردند و بنهايت
عداوت بر خواستند و عاقبت آن روح الهی و کلمة اللّه را بصليب
زدند و نام شريفش را بعل زبول استغفر اللّه يعنی شيطان
نهادند چنانکه نصّ انجيل است و سبب اين بود که ميگفتند که
ظهور مسيح بنصّ واضح تورات مشروط بعلاماتی و تا اين علامات
ظاهر نشود هر کس ادّعای مسيحی کند کاذبست و آن علامات
اينست که آن مسيح بايد از محلّی غير معلوم بيايد و ما خانه
او را در ناصره جميع ميدانيم و آيا از ناصره شخص صالحی ظاهر
خواهد شد علامت ثانی اينست که عصای او بايد از حديد باشد
يعنی با شمشير بايد چوپانی کند حال اين مسيح عصای چوبی
نيز در دست ندارد و من جمله شروط و علامت اينست که بايد
بر سرير داود بنشيند سلطنت داودی تشکيل نمايد حال سرير
داود سهل است حتّی حصير ندارد و من جمله شروط ترويج
جميع احکام توراتست حال بکلّی احکام تورات را نسخ کرده حتّی
سبت را شکسته و حال آنکه نصّ توراتست که اگر نفسی ادّعای
نبوّت کند و معجزات نيز ظاهر کند و سبت را بشکند او را بکشيد
و من جمله شروط اينست که در زمان سلطنت او عدالت بدرجه ئی
رسد که عدل و حق از عالم انسان بعالم حيوان سرايت نمايد
مار و موش با هم در يک حفره مأوی نمايد و باز و کبک در يک
آشيانه لانه کند و شير و آهو در يک چراگاه بچرند و گرگ و ميش
از يک چشمه بنوشند حال ظلم و عدوان در زمان او بدرجه ئی
رسيده که خود او را بصليب زنند و از جمله شروط اينست که
در زمان مسيح بايد يهود سر فراز گردند و غالب بر جميع امم عالم
شوند حال يهود در کمال ذلّت اسير و ذليل دولت رومانند
پس چگونه اين مسيح موعود توراتست چنين اعتراض بر آن شمس
حقيقت مينمودند و حال آنکه آن روح الهی موعود تورات بود
ولی چون يهود معنی اين علامات و شروط را نميفهميدند کلمة اللّه
را بصليب زدند امّا بهائيان گويند جميع اين علامات بتمامه
در ظهور حضرت مسيح تحقّق يافت ولی يهود حقيقت اين علامات
که بعنوان رمز در تورات بيان شده نفهميدند لهذا روح اللّه
را انکار نمودند و بدار زدند مثلاً از جمله شروط سلطنت است
گويند سلطنت حضرت مسيح سلطنت آسمانی بود الهی بود
ابدی بود نه سلطنت ناپليونی که باندک زمانی زايل شد و قريب
دو هزار سال است که اين سلطنت حضرت مسيح تأسيس شده
و الی الآن باقی و بر قرار والی الأبد آن ذات مقدّس بر اين سرير
ابدی مستقرّ و همچنين سائر علامت کلّ ظاهر شده ولی يهود
نفهميدند و قريب دو هزار سال است که حضرت مسيح با جلوه ئی
الهی ظاهر شده‌اند و هنوز يهود منتظر ظهور مسيحند و خود را
حقّ و مسيح را باطل ميدانند *
(21)
ای حقيقت جو شخص محترم نامه ئی که بتاريخ ٤
اپريل ١٩٢١ بود رسيد و بکمال محبّت قرائت گرديد امّا
وجود الوهيّت بدلائل عقليّه ثابت است ولی حقيقت الوهيّت
ممتنع الأدراک است زيرا چون بنظر دقيق نظر فرمائی هيچ مرتبه
دانيه ادراک مرتبه عاليه ننمايد مثلاً عالم جماد که مرتبه دانيه
است ممتنع است که عالم نباترا ادراک تواند بکلّی اين ادراک
ممتنع و محال است و همچنين عالم نبات هر چه ترقّی نمايد از
عالم حيوان خبر ندارد بلکه ادراک مستحيل است چه که رتبه
حيوان فوق رتبه نباتست اين شجر تصوّر سمع و بصر نتواند
و عالم حيوان هر چه ترقّی نمايد تصوّر حقيقت عقل که کاشف
حقيقت اشياء است و مدرک حقايق غير مرئيه تصوّر نتواند زيرا
مرتبه انسان بالنّسبه بحيوان مرتبه عاليه است و حال آنکه اين
کائنات تماماً در حيّز حدوثند ولی تفاوت مراتب مانع از ادراکست
هيچ مرتبه ادنی ادراک مرتبه اعلی نتواند بلکه مستحيل است
ولی مرتبه اعلی ادراک مرتبه ادنی کند مثلاً حيوان ادراک مرتبه
نبات و جماد کند انسان ادراک مرتبه حيوان و نبات و جماد نمايد
ولی جماد مستحيل است که ادراک عوالم انسانی کند اين
حقايق در حيّز حدوث است با وجود اين هيچ مرتبه ادنی مرتبه
اعلی را ادراک نتواند و مستحيل است پس چگونه ميشود که حقيقت
حادثه يعنی انسان ادراک حقيقت الوهيّت کند که حقيقت قديمه
است تفاوت مراتب بين انسان و حقيقت الوهيّت صد هزار مرتبه
اعظم از تفاوت بين نبات و حيوانست و آنچه انسان تصوّر کند
صور موهومه انسان است و محاط است محيط نيست يعنی
انسان بر آن صور موهومه محيط است و حال آنکه حقيقت الوهيّت
محاط نگردد بلکه بجميع کائنات محيط است و کائنات محاط
و حقيقت الوهيّتی که انسان تصوّر مينمايد آن وجود ذهنی دارد
نه وجود حقيقی امّا انسان هم وجود ذهنی دارد و هم وجود
حقيقی پس انسان اعظم از آن حقيقت موهومه است که بتصوّر
آيد طير ترابی نهايتش اينست مقداری از اين بعد نامتناهی
را پرواز تواند ولی وصول باوج آفتاب مستحيل است ولکن
بايد ادلّه عقليّه يا الهاميّه بوجود الوهيّت اقامه نمود يعنی بقدر ادراک انسانی .
اين واضح است که جميع کائنات مرتبط بيکديگر است ارتباط
تامّ مثل اعضای هيکل انسانی چگونه اعضاء و اجزاء هيکل
انسانی بيکديگر مرتبط است همين قسم اعضای اين کون
نامتناهی جميع بيکديگر مرتبط است مثلاً پا و قدم مرتبط
بسمع و بصر است بايد چشم ببيند تا پا قدم بر دارد بايد سمع
بشنود تا بصر دقّت نمايد هر جزئی که از اجزاء انسانی ناقص
باشد در سائر اجزاء فتور و قصور حاصل گردد دماغ مرتبط بقلب
و معده است و شش مرتبط بجميع اعضاء است و همچنين ساير
اعضاء و هر يک از اين اعضاء وظيفه ئی دارد آنقوّه عاقله خواه قديم
گوئيم خواه حادث مدير و مدبّر جميع اعضاء انسان است تا هر يک
از اعضاء بنهايت انتظام وظيفه خود مجری نمايد امّا اگر در
آنقوّه عقليّه خللی باشد جميع اعضاء از اجرای وظائف اصلی خود
باز ماند و در هيکل انسانی و تصرّفات اعضاء خلل عارض شوددو نتيجه نبخشد
و همچنين در اين کون نامتناهی ملاحظه نمائيد لابدّ قوّه
کلّيّه موجود است که محيط است و مدير و مدبّر جميع اجزاء اين
کون نامتناهی است و اگر اين مدير و مدبّر نبود عالم کون مختل
بود و نظير مجنون ميبود مادام ملاحظه مينمائيد که اين کون
نامتناهی در نهايت انتظامست و هر يک از اجزاء در نهايت
اتقان وظائف خود را مجری ميدارد که ابداً خللی نيست واضح
و مشهود ميگردد که يک قوّه کلّيّه موجود که مدبّر و مدير اين کون
نامتناهی است هر عاقلی اين را ادراک مينمايد
و ديگر آنکه هر چند جميع کائنات نشو و نما مينمايد ولی در تحت
مؤثّرات خارجه‌اند مثلاً آفتاب حرارت می‌بخشد باران ميپروراند
نسيم حيات می‌بخشد تا انسان نشو و نما نمايد پس معلوم شد که
هيکل انسانی در تحت مؤثّرات خارجی است بدون آن مؤثّرات
نشو و نما ننمايد آن مؤثّرات خارجه نيز در تحت مؤثّرات ديگری
است مثلاً نشو و نمای وجود انسانی منوط بوجود آبست و آب منوط
بوجود باران و باران منوط بوجود ابر و ابر منوط بوجود آفتاب
تا برّ و بحر تبخّر نمايد و از تبخّر ابر حاصل شود اينها هر يک هم
مؤثّرند و هم متأثّر پس لابدّ منتهی بمؤثّری ميشود که از کائن
ديگر متأثّر نيست و تسلسل منقطع ميگردد ولی حقيقت آن کائن
مجهول و لکن آثارش واضح و مشهود .
و از اين گذشته جميع کائنات موجوده محدود و نفس  محدوديّت
اين کائنات دليل بر حقيقت نامحدود چه که وجود محدود دالّ
بر وجود نامحدود است .
باری از اين قبيل ادلّه بسيار که دلالت بر آن حقيقت کلّيّه دارد
و آن حقيقت کلّيّه چون حقيقت قديمه است منزّه و مقدّس از شئون
و احوال حادثاتست چه که هر حقيقتی که معرض شئون و حادثات
باشد آن قديم نيست حادث است
پس بدان اين الوهيّتی که سائر طوائف و ملل تصوّر مينمايند در تحت
تصوّر است نه فوق تصوّر و حال آنکه حقيقت الوهيّت فوق تصوّر است .
امّا مظاهر مقدّسهء الهيّه مظهر جلوهء کمالات و آثار آن حقيقت
قديمه مقدّسه‌اند و اين فيض ابدی لاهوتی حيات ابديّه
عالم انسانيست مثلاً شمس حقيقت در افقی است عالی که هيچکس
وصول نتواند جميع عقول و افکار قاصر است و او مقدّس و منزّه از
ادراک کلّ ولکن مظاهر مقدّسهء الهيّه بمنزلهء مرايای صافيهء
نورانيّه‌اند که استفاضه از شمس حقيقت ميکنند و افاضه بر سائر خلق
مينمايند و شمس بکمال و جلالش در اين آئينهء نورانی ظاهر و باهر
اينست اگر آفتاب موجود در آئينه بگويد من شمسم صادق است
و اگر بگويد نيستم صادق است اگر شمس باتمام جلال و جمال و
کمالش در اين آئينهء صافيه ظاهر و باهر باشد تنزّل از عالم بالا و سموّ
مقام خود ننموده و در اين آئينه حلول ننموده بلکه لم يزل
هميشه در علوّ تنزيه و تقديس خود بوده و خواهد بود و جميع
کائنات ارضيّه بايد مستفيض از آفتاب باشد زيرا وجودش منوط
و مشروط بحرارت و ضياء آفتاب و اگر از آفتاب محروم ماند
محو و نابود گردد اين معيّت الهيّه است که در کتب مقدّسه
مذکور است انسان بايد با خدا باشد پس معلوم شد که حقيقت
الوهيّت ظهورش بکمالاتست و آفتاب و کمالاتش در آئينهء شیء
مرئی است و وجود مصرّح از فيوضات الهيّه اميدوارم که نظر
بينا يابی و گوش شنوا و پردها از پيش چشم بر خيزد *
(22)
ای متوجّه الی اللّه چشم از جميع ما سوی بر بند
و بملکوت ابهی بر گشا آنچه خواهی از او خواه و آنچه طلبی
از او طلب بنظری صد هزار حاجاتت روا نمايد و بالتفاتی
صد هزار درد بيدرمان دوا کند بانعطافی زخمها را مرهم نهد
و بنگاهی دلها را از قيد غم برهاند آنچه کند او کند ما چه
توانيم کرد يفعل ما يشآء و يحکم ما يريد است پس سر تسليم نه
و توکّل بر ربّ رحيم به *
(23)
ای طالب حقيقت نامه که بتاريخ سيزدهم
ديسمبر ١٩٢٠ مرقوم نموده بودی رسيد اديان الهيّه از يوم
آدم الی الآن پياپی ظاهر شده و هر يک آنچه بايد و شايد مجری
داشته خلق را زنده نموده و نورانيّت بخشيده و تربيت کرده
تا از ظلمات عالم طبيعت نجات يافتند بنورانيّت ملکوت رسيدند
ولی هر دينی و هر شريعتی که ظاهر شد مدّتی از قرون کافل
سعادت عالم انسانی بود و شجر پرثمر بود ولی بعد از مرور قرون
و اعصار چون قديم شد بی‌اثر و ثمر ماند لهذا دو باره تجديد شد
دين الهی يکيست ولی تجدّد لازم مثلاً حضرت موسی مبعوث
شد و شريعتی گذاشت بنی اسرائيل بواسطه شريعت موسی
از جهل نجات يافته بنور رسيدند و از ذلّت خلاص گشته عزّت
ابديّه يافتند ولی بعد از مدّتی مديده آن انوار غروب کرد و آن
نورانيّت نماند روز شب شد و چون تاريکی اشتداد يافت کوکب
ساطع حضرت مسيح اشراق نمود دو باره جهان روشن شد
مقصد اينست دين اللّه يکی است که مربّی عالم انسانيست ولکن
تجدّد لازم درختی را چون بنشانی روز بروز نشو و نما نمايد
و برگ و شکوفه کند و ميوه تر ببار آرد لکن بعد از مدّت مديد کهن
گردد از ثمر باز ماند لهذا باغبان حقيقت دانه همان شجر را
گرفته در زمين پاک ميکارد دو باره شجر اوّل ظاهر ميشود .
دقّت نمائيد در عالم وجود هر چيزيرا تجدّد لازم نظر بعالم
جسمانی نمائيد که حال جهان تجدّد يافته افکار تجدّد يافته
عادات تجدّد يافته علوم و فنون تجدّد يافته مشروعات و اکتشافات
تجدّد يافته ادراکات تجدّد يافته پس چگونه ميشود که امر
عظيم دينی که کافل ترقّيات فوق العادهء عالم انسانيست و سبب
حيات ابدی و مروّج فضائل نامتناهی و نورانيّت دو جهانی
بی‌تجدّد ماند اين مخالف فضل و موهبت حضرت يزدانی است
و ديانت عبارت از عقايد و رسوم نيست ديانت عبارت از تعاليم
الهيست که محيی عالم انسانيست و سبب تربيت افکار عالی
و تحسين اخلاق و ترويج مبادی عزّت ابديّه عالم انسانيست
ملاحظه کن که اين هيجان افکار و شعلهء نار حرب و بغض و
عدوان بين ملل و ظلم و تعدّی بيکديگر که بکلّی آسايش عالم
انسانی را زايل نموده جز بماء تعاليم الهی خاموش گردد البتّه
نگردد اين واضح و آشکار است يک قوّهء ماوراء الطّبيعه لازم که
اين ظلمت را بنور تبديل نمايد و اين عداوت و بغضا و جنگ و جدال
را بالفت و محبّت بين عموم بشر مبدّل نمايد اين قوّه نفثات
روح القدس است و نفوذ کلمة اللّه *
(24)
ای جوان رحمانی شکر کن خدا را که بملکوت
نورانی راه يافتی و پرده اوهام دريدی و بحقيقت اسرار اطّلاع
يافتی اين خلق جميعاً خداونديرا در عالم افکار تصوّر نمايند
و آن تصوّر خود را بپرستند و حال آنکه آن تصوّر محاط است و عقل
انسان محيط البتّه محيط اعظم از محاط است زيرا تصوّر فرع
است و عقل اصل البتّه اصل از فرع اعظم است پس ملاحظه کن
جميع ملل و امم پرستش فکر خويش نمايند و در عقل خود خداوندی
خلق کنند و او را خالق کلّ شیء دانند و حال آنکه اين تصوّر
اوهامست پس جميع خلق ساجد و عابد وهمند امّا آن حقيقت
ذات احديّت و غيب الغيوب مقدّس از تصوّر و افکار است وجدان
بآن نرسد در حوصله هر حقيقت حادثه آن حقيقت قديمه نگنجد
آن عالم ديگر است از آن خبری نيست وصول ممکن نه حصول
ممتنع و محال همين قدر وجودش محقّق و مثبوت ولکن کيفيّت
مجهول جميع فلاسفه و حکما دانستند که هست ولی در معرفت
هستی او حيران گشتند و عاقبت مأيوس شدند و بکمال يأس از اينعالم
رفتند زيرا ادراک شئون و اسرار آن حقيقة الحقائق و سرّ الأسرار
قوّه ديگر خواهد و حواسی ديگر شايد آن قوّه و حواس فوق طوق
بشر است لهذا خبر نيافتند مثلاً اگر در انسان قوّه سمع و قوّه ذوق
و قوّه شم و قوّه لمس باشد امّا قوّه باصره مفقود از برای آنشخص
مشاهده اشيا ممتنع و محال زيرا بسمع و ذوق و شم و لمس نتوان
مشاهده کرد بناء عليه باين قواء و حواس موجوده در عالم بشر
ادراک آنحقيقت غيب و منزّه و مقدّس از شوائب ريب مستحيل
و محال قوای ديگر بايد و حواس ديگر شايد اگر آن قوا و حواس
ميسّر شود خبر گرفتن ممکن و الّا فلا *
(25)
ای امة اللّه در تواريخ شرقيّه مذکور است که سقراط
بفلسطين و سوريّه سفر کرد و در آنجا بعضی مسائل الهيّه از علمای
الهی اقتباس نمود و چون مراجعت بيونان کرد دو عقيده تأسيس
نمود يکی وحدانيّت الهيّه و ديگری بقای ارواح بعد از انفکاک
از اجسام و اين سبب هيجان اهل يونان شد زيرا مخالف
اعتقاد ايشان بود و عاقبت او را سم دادند و کشتند و اين
صحيح است زيرا يونانيان معتقد به آلههء بسيار بودند و سقراط
وحدانيّت الهيّه را ثابت کرد و اين واضحست که مخالف اعتقاد
يونانيان بود و مؤسّس وحدت الهی حضرت ابراهيم بود که مسلسل
اين اعتقاد در بنی اسرائيل شيوع داشت حتّی در زمان سقراط امّا
در تاريخ يهود نيست بسيار چيزها در تاريخ يهود نيست وقايع
حضرت مسيح بتمامها در تاريخ يوسفيوس يهودی نيست و حال
آنکه تاريخ زمان مسيح را نوشته است پس وقايع زمان مسيح را
از اينکه در تاريخ يوسفيوس نيست نميشود انکار کرد و همچنين
در تاريخ شرق مذکور است که بقراط در مدينه سور مدّتی بود
و سور يکی از شهرهای سوريّه است *
(26)
ای طالب ملکوت اللّه نامه شما رسيد و مضمون
معلوم گرديد مظاهر مقدّسه الهيّه دو مقام دارند يک مقام
جسمانی و يک مقام روحانی بعبارة اخری يک مقام بشريّت
و يک مقام حقيقت رحمانيّت اگر امتحان واقع آن بر مقام بشريّت
واقع نه بر حقيقت نورانيّه و اين امتحان نيز بحسب انظار ناس
است يعنی چنين مينمايد که بشريّت مظاهر مقدّسه بظاهر
بامتحان افتادند و چون ثبوت و استقامت در نهايت قوّت و قدرت
ظاهر شود سائرين تعليم گيرند و متنبّه شوند که در مورد
امتحان چگونه ثبوت و استقامت بنمايند زيرا معلّم آسمانی بايد
بقول و عمل هر دو تعليم دهد و منهج قويم و صراط مستقيم بنمايد
و امّا مقام من عبدالبهاست مظهر عبوديّت در درگاه جمال ابهی *
(27)
انّ الظّهورات فی الأدوار السّابقة کان لکلّ واحد
منهم شأن فی الوجود و رتبة فی نشأة الأنسان و امّا ظهور الأسم
الأعظم روحی لأحبّائه الفدا کان عبارة عن الرّشد و البلوغ
فی الحقيقة الأنسانيّه فی عالم الوجود فالشّمس معدن الضّيآء
و منبع الحرارة و مرکز الأنوار جامعة لکلّ الکمالات الّتی ظهرت
من سآئر الکواکب المشرقة علی الآفاق اجتهدی حتّی يکون
لک الحظّ الأوفر و السّهم العظيم من هذا النّور المبين الحقّ
اقول لک اذا بلغت ذلک المقام تنظری اعناق المقدّسين
خاضعة خاشعة فی ذلک المقام عجّلی بالحيات قبل الممات
و الرّبيع قبل الخريف و الشّفآء قبل الأمراض حتّی تکونی طبيبة
روحانيّة تشفی کلّ العلل و الأمراض بنفثات الرّوح فی هذا
القرن المحمود و العصر المشهود *
(28)
ای ورقه شجره حيات شجره حيات که در کتاب
مقدّس مذکور حضرت بهآءاللّه است و بنات ملکوت اوراق آنشجره
مبارکه پس تو شکر کن خدا را که منسوب باين شجره گشتی و در نهايت
سبزی و خرّمی و طراوت و لطافتی ابواب ملکوت مفتوح و هر نفس
مقبلی بر مائده آسمانی حاضر و از آن اطعمه روحانی بهره و نصيب
گيرد الحمد للّه تو بر اين مائده حاضر و از نعمت آسمانی بهره
و نصيب داری و بخدمت ملکوت مشغولی و بنفحات جنّت ابهی
مألوف تا توانی بهدايت ناس پرداز و از نانی که از آسمان نازل
تناول نما اينست که حضرت مسيح ميفرمايد انا خبز الّذی
نزل من السّمآء من اکل من هذا الخبز لن يموت ابداً *
(29)
ای مفتون حقيقت و منجذب ملکوت اللّه نامه
مفصّل رسيد و از تلاوتش نهايت سرور حاصل گرديد زيرا دليل جليل
بر علوّ همّت و سموّ نيّت بود که الحمد للّه خير خواه عالم انسانی
و منجذب ملکوت بهائی و مفتون ترقّی عالم بشری هستی
اميدوارم که بسبب اين افکار عاليه و انجذابات وجدانيّه و بشارات
ملکوتيّه چنان روشن گردی که بپرتو محبّت اللّه بر اعصار و قرون
بتابی مرقوم نموده بودی که شاگرد مدرسه ترقّی روحانی هستی
خوشا بحال تو اگر مدارس ترقّی بمدرسه کلّيّه ملکوت منتهی
گردد علوم و معارفی حاصل شود که انسان لوح منشور امکانرا
نامتناهی بيند و جميع کائناترا حروف و کلمات مشاهده کند و درس
مقامات معنوی خواند آيات توحيد در ذرّات کائنات بيند و نداء
ربّ الملکوت بشنود و تأييدات روح القدس مشاهده نمايد و
چنان وجد و طرب يابد که در عرصه و سيع امکان نگنجد آهنگ
ملکوت کند و بجهان لاهوت شتابد هر مرغی چون پر بروياند
در زمين استقرار نيابد باوج اعلی پرواز نمايد مگر مرغانی پا بسته
و يا بال و پر شکسته و يا آلوده بآب و گل نموده ‌ای حقيقت جو
جهان ملکوت يکيست نهايت آنست که بهار تجدّد نمايد و در
کائنات حرکت و جنبشی جديد و عظيم بنمايد کوه و دشت زنده شود
درختان تر و تازه گردد و برگ و شکوفه و ثمر بطراوتی بی‌اندازه جلوه
نمايد لهذا ظهورات سابقه با ظهورات لاحقه نهايت ارتباط
دارد بلکه عين يکديگرند امّا کون که ترقّی نمايد شعاع شديدتر
است و فيض عظيمتر و آفتاب در دائره نصف نهار جلوه نمايد
ای طالب ملکوت هر ظهوری جان عالم است و طبيب حاذق هر
دردمند عالم بشر مريض است آن طبيب حاذق علاج مفيد
دارد و بتعاليم و وصايا و نصايحی قيام نمايد که درمان هر درد
است و مرهم هر زخم البتّه طبيب دانا احتياجات مريض را در
هر موسمی کشف نمايد و بمعالجه پردازد لهذا تعاليم جمال
ابهی را تطبيق بلوازم و احتياجات زمانه نما ملاحظه مينمائی
که جسم مريض جهانرا علاج برء السّاعه است بل درياق شفای
ابديست و معالجه اطبّای حاذق سلف و خلف نوع واحد نيست
بلکه بمقنضای مرض مريض است هر چند علاج تغيير و تبديل يابد
ولی کلّ بجهت صحّت مريض است در ظهورات سابقه جسم عليل
عالم تحمّل علاج قوی فائق نداشت اينست که حضرت مسيح فرمود
امور بسياريست که لازمست بيان شود ولکن حال شما نتوانيد
استماع نمود ولکن چون آن روح تسلّی دهنده که پدر ميفرستد
بيايد حقيقت را از برای شما بيان کند لهذا در اين عصر انوار
تعليم خصوصی عمومی گرديد تا رحمت پروردگار شرق و غرب را
احاطه نمايد وحدت عالم انسانی جلوه کند و نورانيّت حقيقت
جهان وجدانرا منوّر نمايد نزول اورشليم تازه شريعتی است آسمانی
و کافل سعادت عالم انسانی و جلوه نورانيّت عالم الهی عمّا نوئيل
فی الحقيقه مبشّر برجوع ثانی حضرت مسيح بود و منادی طريق
ملکوت اين معلومست که حرف عضوی از اعضای کلمه است اين
عضويّت عبارت از استفاضه است يعنی اين حرف مستفيض از کلمه
است و ارتباط روحانی بکلمه دارد و جزء او محسوب ميشود
حواريّون بمنزله حروف بودند و حضرت مسيح جوهر کلمه و معانی
کلمه که فيض ابديست پرتوی بر آن حروف افکنده بود و چون حرف
عضوی از اعضای کلمه است لهذا معناً مطابق کلمه است
اميدواريم که آنچه جناب عمّا نوئيل بشارت داده امروز تو بآن قيام
نمائی و يقين بدان که موفّق ميشوی زيرا تأييدات روح القدس پياپی
ميرسد و قوّت کلمه چنان نفوذ کند که حرف آئينه مجلّای آفتاب کلمه
شود و فيض و انوار کلمه جهانرا روشن نمايد امّا اورشليم آسمانی
که در قطب امکان استقرار يافته و قدس الأقداس ربّانی که علم
افراخته جامع جميع کمالات و تعاليم سابقه است و از آن گذشته
منادی وحدت عالم انسانيست و عَلَم صلح عمومی و روح حيات
ابديّه و نور کمالات الهيّه و فيض محيط عالم آفرينش و زينت و آرايش
آفرينش و سبب آسايش عالم بشر است بالواح مقدّسه مراجعت
نمائيد اشراقات و تجلّيات و کلمات و بشارات و طرازات و کتاب
اقدس ملاحظه مينمائيد که اين تعاليم الهيّه اليوم درمان درد
عالم انسانيست و مرهم زخم جسد امکانی روح حياتست و سفينه
نجات و مغناطيس عزّت ابديّه و قوّه نافذه در حقيقت انسانيّه *
(30)
٠وجود بر دو قسم است يکی وجود حق که مقدّس از
ادراک خلق است او غيب منيع لا يدرک است او مسبوق بعلّت
نيست بلکه موجد علّة العلل است او قديم لا اوّل است غنیّ
مطلق است و وجود ثانی وجود خلق است وجود عام است
که مفهوم ذهنی است عقل انسان ادراک مينمايد اين وجود
حادث است محتاج است و مسبوق بعلّت است و حادث است
لهذا حادث قديم نگردد و قديم حادث نشود خلق خالق نگردد
و خالق خلق نشود قلب ماهيّت محال است در عالم وجود يعنی
وجوديکه مفهوم ذهنی است و حادث است مراتب است مرتبه
اولی جماد است بعد مرتبه نباتست در مرتبه نبات مرتبه جماد
موجود ولی امتياز دارد کمال نباتی دارد و در مرتبه حيوان کمال
جمادی و کمال نباتی موجود و کمال ديگر که کمال حيوانيست دارد
سمع و بصر دارد و در مرتبه انسان کمال جمادی موجود و کمال
نباتی موجود و کمال حيوانی موجود و از اينها گذشته کمال عقلی
موجود که کاشف حقايق اشياست و مدرک کلّيّات پس انسان در
حيّز کائنات اکمل موجوداتست و مقصد از انسان فرد کامل است و
آن فرد کامل مانند آئينه است و کمالات الهی در آن آئينه ظاهر و
مشهود امّا شمس از علوّ تقديس تنزّل ننمايد و داخل آئينه نگردد
ولی چون آئينه صافيست و مقابل شمس حقيقت کمالات شمس حقيقت
که عبارت از شعاع و حرارت است در آن آئينه ظاهر و آشکار گردد
و اين نفوس مظاهر مقدّسه الهيّه هستند *
(31)
ای عزيز دانا نامه ئی که بتاريخ  ٢٧ماه می ١٩٠٦
مرقوم نموده بودی ملاحظه گرديد مضمون در نهايت ملاحت بود
غايت مسرّت حاصل گشت سؤال نموده بوديد که آيا اين امر تازه
زنده ممکن است که جای آئين مرده انگلستان گيرد و حال آنکه
احزابی تشکيل شده که در مقامات ساميه علوم روحانيّه و قوای رحمانيّه
بدرجات عاليه رسيده‌اند و در کمال ممتاز از جميع اسلاف شده‌اند
با وجود اين ممکن است اين امر بديع در انظار چنين احزاب چنان
جلوه نمايد که قلوب را جذب و کلّ را در ظلّ ظليلش جمع فرمايد
ای يار عزيز بدان که فرد ممتاز هر عصر بحسب کمالات آن عصر است
شخص ممتازی که در قرون سالفه بود بحسب قرون اولی بود امّا
در اين عصر نورانی و در اين قرن رحمانی شخص جليل و کوکب منير
و فرد ممتاز بقوّت و کمالاتی جلوه نمايد که عاقبت جميع احزاب را
حيران کند و چون در کمالات روحانيّه و فضائل رحمانيّه فائق بر کلّ
افراد است بلکه مرکز سنوحات رحمانيّه است و قطب دائرهء نورانيّه
البتّه محيط است و شبهه ئی در آن نيست که چنان جلوه نمايد که
کلّ را در ظلّ ظليل آورد و چون بدقّت نظر نمائی اين نظام و قانون
را در جميع اشيا محقّق يابی کلّ جاذب جزء است و مرکز محور
پرگار در دائره حضرت روح را ملاحظه نما که چون مرکز قوّه
روحانيّه و مصدر سنوحات رحمانيّه بود هر چند در بدايت حال
معدودی قليل را بظلّ خويش در آورد ولی من بعد بآن قوّه غالبه
جميع احزاب را در ظلّ خيمه مسيحائی در آورد حال را قياس بر
ماضی کن ببين چه قدر فرق دارد از اين ميتوانی قياس کنی
و پی بحقيقت بری و يقين بنمائی اختلاف احزاب عالم از تفاوت
ادراکاتست مادام قوای ادراکيّه مختلف البتّه آراء و افکار مختلف
شود امّا اگر يک قوّه ادراکيّه کلّيّه ئی که محيط بر کلّ است بميان
آيد آن آراء مختلفه متّفق گردد و الفت و يگانگی معنوی ظهور
نمايد مثلا حضرت روح وقتيکه ظاهر شدند ادراکات خلق و
احساسات و عقول طوائف موجوده مثل طايفه رومان يونان سريان
اسرائيليان مختلف بود چون قوّه کلّيّه روح اللّه بميان آمد
عاقبت بعد از سيصد سال جميع آراء مختلفه را در ظلّ مرکز واحد
جمع نمود احساسات روحانيّه واحده حاصل گشت در مقام مَثَل
ذکر ميکنم سپاه در تحت اداره سران عسکر که آراء مختلف دارند
واقع البتّه در تعيين خطّ حرب و حرکت اختلاف نمايند ولی چون
سردار کلّ که در فنون حرب ماهر بميان آيد جميع آن آراء مختلفه
محو گردد و رأی واحد شود و سردار کامل کلّ را بظلّ اداره خويش
آورد اين مقام مَثل است نه مِثْل حال اگر گوئی که سران اين
لشکر هر يک متفنّن در فنون حرب و ماهر و مجرّب چگونه تمکين
شخص واحد نمايند ولو جلوهء زايد الوصف نمايد اين سخن غير
مسموع زيرا اين قضيّه يقين است و شبهه ئی در آن نيست و
همچنين مظاهر مقدّسه علی الخصوص حقيقت اسم اعظم جمال ابهی
در انجمن عالم چون پرده براندازد مانند يوسف کنعانی در مصر
رحمانی بصباحت و ملاحتی جلوه نمايد که دلبران عالم را اسير
خويش فرمايد و امّا نفوسيکه در اين جهان تولّد يابند و لطيفه‌های
نورانی هستند ولی از شدّت گرفتاری از فوائد کلّی محروم شوند و از
اين عالم بروند حقيقتاً شايان تأسف است و نظر باين حکمت است
که مظاهر کلّيّه در اين جهان کشف نقاب کنند و تحمّل هر مشقّت
و بلا نمايد و خود را فدا فرمايند تا اين نفوس مستعدّه را مطالع
انوار کنند و حيات ابديّه بخشند اينست قربانی حقيقی که حضرت
مسيح خود را بجهت حيات عالم فدا نمود
و امّا مسئلهء تأثير نفوس مقدّسه روحانيّه و امداد و فيوضات بخلق بعد
از خلع قالب عنصری اين مسئله مسلّمه بهائيانست بلکه مظاهر
مقدّسه الهيّه را فيض عظيم و نور مبين بعد از صعود از اين عالم است
حضرت مسيح را اعلاء کلمه و ظهور قوّت الهيّه و تقليب نفوس زکيّه
و اعطاء حيات ابديّه بعد از شهادت عظيمتر و بيشتر بود و همچنين
جمال مبارک را بعد از صعود فيوضات بيشتر و سطوع انوار زيادتر و
ظهور قوّت الهيّه عظيمتر و نفوذ کلمه شديدتر است و چندی نگذرد
که شمس حقيقتش حرکت و حرارت و نورانيّت و موهبتش جميع آفاق را
احاطه نمايد و امّا از قلّت ترقّی امر بهائی در آن مملکت مکدّر مباش
اين بدايت طلوع است در امر حضرت مسيح ملاحظه نما که سيصد
سال کشيد تا آنکه نفوذ عظيمه ظاهر گرديد حال از بدايت اين
امر شصت سال نگذشته که انوارش بر جميع آفاق تابيده
و امّا مجمع شفائی که تو از اعضاء آن هستی وقتيکه در ظلّ اين
امر آيد قوّت نفوذش صد رتبه بر افزايد ملاحظه مينمائی که محبّت
بهائيان بچه درجه است و اساس محبّت است همچنانکه قوّهء حبّ
در بهائيان در نهايت کمال و ممتاز از ساير اديانست بهمچنين
در جميع شئون چنين است زيرا اساس کلّ محبّت است
و امّا مسئله ترجمه کتب و الواح جمال مبارک عنقريب در جميع
لسان بمنتهای فصاحت و بلاغت مجری خواهد گرديد الواح
حضرت بهآءاللّه وقتيکه مطابق اصل در نهايت بلاغت و فصاحت
ترجمه شود انوار معانی آنوقت ساطع شود و جميع چشمها را روشن
کند شما بقدر قوّه بکوشيد که ترجمه مطابق اصل باشد
جمال مبارک بحيفا بسيار تشريف بردند و شما فائز گشتيد ولی
آنوقت نميشناختيد و اميدوارم که بملاقات حقيقی فائز گردی و آن
مشاهده بديده بصيرتست نه بصر
جوهر تعاليم حضرت بهآءاللّه محبّت جامعه است که شامل جميع
فضائل عالم انسانيّه است و مورث حيات ابديّه و سبب ترقّی جميع
افراد بشر است عنقريب ملاحظه مينمائيد که اين تعاليم آسمانی
مانند نور حقيقت جميع آفاق را احاطه و روشن نمايد
مناجات مختصری که در آخر نامه نگاشتی فی الحقيقه بسيار بديع
و لطيف و مليح و مُأثّر است هميشه تلاوت نما *
(32)
ای اماء رحمن در اين قرن ربّ عظيم آفتاب علّيّين
نور حقيقت در شدّت اشراقست و شمس در نقطه احتراق و انوار
ساطع بر آفاق چه که نشئه اولای ظهور جمال قِدمست و ظهور قوّت
بازوی اسم اعظم روحی لأحبّائه الفدا در قرون آتيه هر چند دائره
امر اللّه يک بر صد اتّساع يابد و سدره منتهی ظلّش آفاق را احاطه
کند ولی اين قرن بطلوع و سطوع آن شمس فائز گرديده مبدء
اشراقست و مطلع انوار و قرون آتيه اعصار انتشار آثار پس جهدی
بليغ نمائيد تا نصيب تامّ و بهرهء فراوان بريد *
(33)
ای بنده الهی آنچه بجناب ابن ابهر مرقوم نموديد
ملاحظه گرديد از آيه من يدّعی امراً قبل اتمام الف سنة کاملة
انّه من المفترين سؤال نموده بوديد اين مقصد آنست که نفسی
قبل از الف معلوم مشهور عند النّاس من دون تأويل ادّعای امری نمايد
ولو آياتی ظاهر نمايد انّه من المفترين اين امر مراد ظهور کلّی
نيست چنانچه در آيات مبارکه صريحاً مذکور که قرنها بگذرد
و الوف از سنه منقضی شود تا ظهوری مانند اين ظهور ظاهر شود
امّا يحتمل بعد از الف بعضی از نفوس مقدّسه موفّق بامری گردند
امّا نه ظهور کلّی لهذا کور جمال مبارک فی الحقيقه هر روزش ساليست
و هر سالی هزار سال مثلاً در آفتاب ملاحظه نما که انتقالش از
برجی ببرجی در مدّت قليله حاصل گردد ولی حرارت و شعاع
شديده آفتاب در برج اسد بعد از مدّتی مديده بتابد يک دور
تام در سائر بروج زند تا ببرج اسد رسد و چنين جلوه و ظهور
نمايد در سائر بروج شدّت حرارت و سطوع نه خلاصه کلام
اينست که قبل از الف نفسی نَفَسی نتواند زد بايد در سلک رعيّت
باشد و خاضع و خاشع اوامر الهی و احکام بيت العدل اگر
از حکم بيت العدل عمومی مقدار رأس ابره تجاوز نمايد يا در اطاعت
توقّف کند مردود و مطرود است امّا کور جمال مبارک و دور اسم
اعظم سنين و دهور است و آن دور و کور مقيّد بالف و الفين نه .....
مقصود از اين عبارت که بدايت اين الف ظهور جمال مبارکست
و هر روزش هزار سال مقصد دور و کور جمال مبارکست که باين
اعتبار مدّتی مديده است و دهوری عديده *
(34)
ای خادمه عالم انسانی نامه‌ات رسيد و از مضمون
بسيار ممنون شديم برهانی قاطع بود و دليلی ساطع در اينعصر
نورانی و ترقّی عالم انسانی چنين شايسته و سزاوار است که انسان
جانفشان عموم گردد و خادم عالم انسانی شود هر امر عمومی الهی
است و هر امر خصوصی ناسوتی لهذا مبادی مظاهر مقدّسه الهيّه
جميع عمومی بود و شامل عالم انسانی بود هر انسان ناقصی
خود پرست و در فکر راحت و منفعت خويش است چون يکقدری فکرش
اتّساع يابد در فکر راحت و نعمت خاندانش افتد اگر فکرش اتّساع
بيشتر يابد در فکر سعادت اهل شهرش افتد و چون افکار متّسع
بيشتر شود در فکر عزّت وطن و ملّتش افتد و چون افکار اتّساع تامّ
يابد و بمنتهی درجه کمال رسد در فکر علويّت نوع انسان افتد
خير جميع خلق طلبد و راحت و سعادت جميع ممالک را اين دليل
بر کمال است لهذا مظاهر مقدّسه الهيّه در فکر عموم بودند و در
حيات عموم کوشيدند و بتربيت عموم پرداختند مقاصدشان محصور
نبود بلکه شمول و اتّساع عمومی داشت پس شماها نيز بايد در فکر
عموم بشر باشيد که نوع انسانی تربيت شود و اخلاق بکلّی تعديل
يابد و روی زمين بهشت برين شود جميع اهل اديان و ملل
را دوست داشته باشيد يعنی دوستی حقيقی صميمی و اين
دوستی را بعمل بنمائيد نه بلسان چه که بلسان اهميّتی ندارد
اکثر بشر بلسان خير خواهند و لکن عمل امتحان است  *
(35)
ای حزب اللّه نامه ئی بامضای شما عموماً واصل گرديد
عبارت در نهايت ملاحت و بلاغت و فصاحت و حلاوت بود از
قرائت نهايت مسرّت حاصل گرديد ناطق بر روزه ماه صيام بود
خوشا بحال شما حکم الهی را مجری داشتيد و در ايّام مبارکه
بصيام قيام نموديد زيرا اين صيام جسمانی رمزی از صيام
روحانيست يعنی کفّ نفس از جميع شهوات نفسانی و تخلّق
باخلاق روحانی و انجذاب بنفحات رحمانی و اشتعال بنار محبّت
سبحانی و همچنين نامه دليل بر اتّحاد و الفت قلوب بود اميد
از فضل و موهبت ربّ جليل در اين عصر جديد چنانست که اقليم
غرب شرق شمس حقيقت گردد و احبّای الهی مطالع انوار و مظاهر
آثار شوند و از شبهات غافلان محفوظ و مصون مانند و ثابت بر عهد
و پيمان مانند شب و روز بکوشند تا خفتگانرا بيدار کنند و غافلانرا
هوشيار نمايند محرومانرا محرم راز کنند و بی‌نوايانرا از فيض ابدی
نصيب بخشند منادی ملکوت گردند و اهل ناسوت را بجهان لاهوت خوانند .
ای حزب اللّه امروز در اين جهان هر حزبی در باديه ئی سر گردان
و بهوا و هوسی متحرّک و بخيال خويش پويان و جويان  در بين
احزاب عالم اين حزب اسم اعظم از هر خيالی فارغ و از هر مقصدی
در کنار و بنيّت خالصه قائم و بتعاليم الهی در نهايت آرزو ساعی
و مجاهد تا اينکه روی زمين بهشت برين گردد و جهان ناسوت
آئينه ملکوت شود جهان جهان ديگر گردد و نوع انسان تربيت
و روش و سلوک ديگر يابد .
ای حزب الهی بعون و عنايت جمال مبارک روحی لأحبّائه الفداء
بايد روش و سلوکی نمائيد که مانند آفتاب از سائر نفوس ممتاز شويد
هر نفسی از شما در هر شهری که وارد گردد بخلق و خوی و صدق
و وفا و محبّت و امانت و ديانت و مهربانی بعموم عالم انسانی
مشارٌ بالبنان گردد جميع اهل شهر گويند که اين شخص يقين است
که بهائيست زيرا اطوار و حرکات و روش و سلوک و خلق و خوی
اين شخص از خصائص بهائيانست تا باين مقام نيائيد بعهد و
پيمان الهی وفا ننموده‌ايد زيرا بنصوص قاطعه از جميع ما ميثاق
وثيق گرفته که بموجب وصايا و نصائح الهيّه و تعاليم ربّانيّه رفتار نمائيم .
ای حزب اللّه وقت آنست که آثار و کمالات اسم اعظم در اين عصر
مکرّم ظاهر و آشکار شود تا ثابت و محقّق شود که اين عصر عصر جمال
مبارکست و اين قرن ممتاز از قرون و اعصار
ای حزب اللّه هر نفسی را مشاهده کنيد که توجّه تامّ بامر اللّه
دارد و مقصد محصور در نفوذ کلمة اللّه شب و روز بنيّت خالصه
خدمت امر مينمايد و ابداً در روش و سلوک رائحه خود خواهی و
اثری از غرض شخصی نيست بلکه سرگشته بيابان محبّت اللّه
است و سرمست باده معرفت اللّه و منهمک در نشر نفحات اللّه
و منجذب بآيات ملکوت اللّه يقين بدانيد که موفّق ملکوتی شود
و مؤيّد آسمانی گردد و مانند ستارهء صبحگاهی از افق موهبت
ابدی بنهايت نورانيّت درخشنده و تابنده خواهد شد و اگر
بشائبه هوی و هوس و خود پرستی مشوب يقين است که مساعی
عاقبت بی‌نتيجه ماند و محروم و مأيوس گردد .
ای حزب اللّه الحمد للّه جمال مبارک اعناق را از سلاسل و اغلال
خلاص نمود و از جميع قيود رهائی داد و فرمود بار يکداريد
و برگ يکشاخسار بعالم انسانی مهربانی کنيد و بنوع بشر مهر پرور
گرديد بيگانگانرا مانند آشنا معامله نمائيد و اغيار را بمثابه
يار نوازش فرمائيد دشمن را دوست بينيد و اهرمن را ملائکه
شماريد جفاکار را مانند وفادار بنهايت محبّت رفتار کنيد و گرگان
خونخوار را مانند غزالان ختن و ختا مسک معطّر بمشام رسانيد
خائفان را ملجأ و پناه گرديد و مضطربان را سبب راحت دل و جان
بی‌نوايان را نوا بخشيد و فقيران را کنز غنا شويد دردمندان را
درمان گرديد و مريضانرا طبيب و پرستار بصلح و سلام خدمت
نمائيد و دوستی و راستی و حق پرستی و آشتی در جهان نيستی تأسيس نمائيد .
ای حزب اللّه همّتی بنمائيد بلکه اين عالم انسانی نورانی گردد
و اين توده غبرا جنّت ابهی شود ظلمت احاطه نموده است
و خلق و خوی وحشيانه مستولی گرديده عالم بشر جولانگاه
وحشيان درنده گرديده و ميدان جاهلان نادان نفوس يا گرگ
خونخوارند و يا حيوان بی‌ادراک يا سمّ قاتلند و يا گياه عاطل و باطل
مگر اندکی از نفوس که فی الحقيقه فی الجمله مقاصد خيريّه دارند
و در فکر راحت و آسايش عالم انسانی هستند امّا شما بايد در اين
مورد يعنی خدمت بعالم انسانی جانفشانی کنيد و بجانفشانی
شادمانی و کامرانی نمائيد .
ای حزب اللّه حضرت اعلی روحی له الفداء جانرا فدا نمود و جمال
مبارک در هر دمی صد جان فدا فرمود و تحمّل مصائب و شدائد
شديده کرد حبس و زنجير شد آواره و سرگون ديار بعيده گشت
و عاقبت در سجن اعظم ايّام بسر برد و همچنين جمّ غفيری از ياران
الهی در اين سبيل شهد شهادت نوشيدند و جان و مال و اهل
و عيال کلّ را فدا و نثار فرمودند چه قدر خانمانها که ويران گشت
و چه قدر خاندانها که تاراج و تالان گرديد چه بنيانها که از
بنياد بر افتاد و چه قدر قصور معموره که قبور مطموره شد جميع
بجهت اينکه عالم انسانی نورانی گردد و نادانی بدانائی مبدّل
شود و نفوس بشری رحمانی گردند و نزاع و جدال بکلّی از بيخ
و بنياد بر افتد و ملکوت صلح بر عموم بشر استيلا يابد حال شما
همّت نمائيد که اين دلبر آمال در انجمن عالم جلوه نمايد و اين
موهبت حاصل شود .
ای حزب اللّه مبادا خاطری بيازاريد و نفسی را محزون کنيد
و در حق شخصی چه يار و چه اغيار چه دوست و چه دشمن زبان
بطعنه گشائيد در حق کلّ دعا کنيد و از برای کلّ موهبت و غفران
طلبيد زنهار زنهار از اينکه نفسی از ديگری انتقام کشد ولو
دشمن خونخوار باشد زنهار زنهار از اينکه نفسی خاطری بيازارد
ولو بدخواه و بدکردار باشد نظر بخلق ننمائيد توجّه بخالق
کنيد قوم عنود را مبينيد ربّ الجنود را ملاحظه کنيد خاک را
نبينيد پرتو آفتاب تابناک بينيد که هر خاک سياه را روشن و پديدار کرده .
ای حزب اللّه در موارد بلا صبر و سکون و قرار يابيد هر قدر
مصائب شديد شود مضطرب نشويد در کمال اطمينان بفضل
حضرت يزدان مقاومت طوفان محن و آلام نمائيد .
در سال گذشته بعضی از بيوفايان از يار و اغيار و بيگانه و آشنا
بدربار اعليحضرت پادشاه عثمانيان در حقّ اين آوارگان سعايتی
نمودند و افترا و بهتانی زدند که اين آوارگان بری از آن مفترياتند
حکومت بمقتضای مصلحت بتحقيق و تدقيق اين مفتريات بر خواست
و جمعی از مفتّشين را باين بلد ارسال فرمود ديگر معلوم است که
بدخواهان چه ميدانی يافتند و چه طوفانی برپا نمودند تحرير
و تقرير نتوان نمود اگر نفسی حاضر بود ميدانست که چه قيامتی
بر پاشد و چه زلزله و مصائبی رخ داد با وجود اين بانهايت سکون
و اطمينان و صبر و قرار متوکّلاً علی اللّه رفتار شد بقسميکه اگر کسی
نميدانست گمان مينمود که در نهايت آسايش وجدان و راحت
دل و جان و شادمانی و کامرانی هستيم و نوعی واقع گرديد که
نفس مدّعيان و مفتريان در تحقيق و تفتيش با مأمورين سهيم و شريک
شدند و مدّعی و حاکم و شاهد نفوس واحده گرديد ديگر معلوم
است که چه واقع گشت با وجود اين انصاف اينست که اعليحضرت
پادشاه عثمانيان اعتنا باين سعايتها و روايتها و حکايتها و
مفتريات تا بحال ننمودند و بعدل و انصاف معامله کردند ....
پروردگارا ياران غرب را بنفثات روح القدس مشام معطّر فرمودی
و افق غرب را بنور هدايت روشن نمودی دوران را نزديک کردی
و اغيار را يار مهربان فرمودی خفتگانرا بيدار کردی و غافلانرا
هوشيار فرمودی ای پروردگار اين دوستان بزرگوار را مؤيّد و
موفّق برضای خويش فرما و خير خواه بيگانه و خويش کن بجهان
ملکوت ابدی در آر و از فيض لاهوت نصيب بخش بهائی حقيقی
کن و ربّانی صميمی فرما از مجاز برهان و در حقيقت مستقرّ فرما
آيات ملکوت کن و کواکب درخشنده در افق ناسوت نما سبب
راحت و آسايش عالم انسانی فرما و خادم صلح عمومی کن کلّ را
از باده وصايا و نصائح خويش سرمست کن و جميع را در سبيل تعاليم
خود روش و سلوک عطا بخش ای پروردگار آرزوی اين بنده درگاه
آنست که ياران باختر را بينم دست در آغوش دوستان خاور
نموده‌اند و افراد انسانی بنهايت مهربانی اعضای يک انجمنند
و قطرات يک بحر طيور يک گلشنند و لئآلی يک دريا اوراق يک
شجرند و انوار يک شمس توئی مقتدر و توانا و توئی قادر و عزيز و بينا *
(36)
ای دو کنيز مقرّب پروردگار نامه امة اللّه مادر بيچر
بنظر گذشت و فی الحقيقه لسان حال يکديگر بود لهذا خطاب
بهر دو نمايم و صواب چنين دانم زيرا آن دو گوهر حکم يک جوهر
دارند و آن دو شاخ از يک بنگاه روئيده‌اند هر دو عاشق يک دلبرند
و مشتاق يک مهر انور و اميد چنين است که جميع امآء رحمن در
آن سامان حکم امواج بحر بی‌پايان يابند هر چند بهبوب ارياح
حوادث معدودند ولی بحقيقت دريای غير محدود چه خوش
است اگر ياران مانند دسته شعاع همدم باشند و متّفق و متّحد
و ثابت قدم زيرا پرتو حقيقت از شمس وجود وحدت سجود افاضه
فرمود و کلّ را از فيض نامحدود در ظلّ ممدود محشور نمود پس
بايد جانها حکم يک جان يابند و دلها حکم يکدل جويند کلّ
از کثرات نفس و هوی نجات يابند وبوحدت محبّت اللّه حيات تازه
جويند ای دو کنيز الهی وقت آنست که جام لبريز گرديد و مانند
نسيم جانپرور جنّت ابهی در آن کشور مشک‌بيز شويد از شئون عالم
هستی بيزار شويد و در هر رتبه آرزوی نيستی نمائيد شعاع چون
بآفتاب رسد محو و فنا گردد و قطره چون بدريا رسد ناپديد شود
عاشق صادق چون بمعشوق رسد معدوم شود انسان تا بمقام
فدا قدم ننهد از هر موهبتی محروم گردد و مقام فدا مقام فنا
و نيستی است تا هستی الهی جلوه نمايد و مشهد فدا ميدان
انقطاعست تا آيات بقا ترتيل گردد تا توانيد از خود بکلّی بيزار
شويد و گرفتار آن روی پر انوار و چون باينمقام سجود فائز شويد
من فی الوجود را در  ظلّ خويش يابيد اينست موهبت کبری اينست
سلطنت عظمی اينست حيات بی‌منتهی و ما دون آن عاقبت
خسران مبين است و زيان عظيم الحمد للّه باب موهبت کبری
گشاده است و مائده سماويّه حاضر و آماده و عباد رحمن و اماء
حضرت يزدان بر اين مائده حاضر و جالس تا توانيد از اين نعم
باقيه بهره و نصيب گيريد تا در دو جهان عزيز شويد *
(37)
ای ياران عزيز عبدالبهآء نامه مبارکی که دلالت
بر انتخاب محفل روحانی مينمود وصول يافت و سبب حصول سرور شد
که الحمد للّه ياران آنديار در نهايت الفت و محبّت و يگانگی
بانتخاب جديد پرداختند و مؤيّد و موفّق بر آن شدند که نفوس
مقدّسه ئی انتخاب نمايند که در درگاه الهی مقرّبند و نزد جمهور
احبّا در ثبوت بر عهد و پيمان مسلّم حال بايد بنهايت روح و ريحان
و خلوص قلب و انجذاب بنفحات اللّه و تأييدات روح القدس بخدمت
پردازند و در اعلاء کلمة اللّه و نشر نفحات اللّه و تربيت نفوس و ترويج
صلح اعظم رايات هدی افرازند و جنود ملأ اعلی گردند فی الحقيقه
نفوس مبارکی منتخب شده‌اند چون نام ايشان خواندم فوراً فرح
روحانی حاصل شد که الحمد للّه نفوسی در آن کشور مبعوث شده‌اند
که خادمان ملکوتند و جانفشان حضرت بيچون ای ياران عزيز
من محفل را بنور محبّت اللّه روشن کنيد و بآهنگ ملکوت تقديس
بوجد و طرب آريد و بموائد آسمانی و عشاء ربّانی حيات بخشيد
در نهايت سرور و حبور اجتماع نمائيد و در بدايت مناجات کنيد
که ای ربّ الملکوت هر چند جمعيم ولی پريشان توئيم و مفتون
روی تابان تو هر چند ناتوانيم ولی منتظر ظهور قدرت و توانائی تو
هر چند بيسرمايه و بضاعتيم ولی مؤيّد بکنز ملکوت تو هر چند
قطره ئيم ولی مستمد از بحر البحور تو هر چند ذرّه ئيم ولی مستشرق
از آفتاب انور تو ای پروردگار تأييدی نما تا هر يک در اين انجمن
شمع روشن شويم و شاهد انجمن گرديم منادی ملکوت شويم و
جهان ناسوت را آئينه لاهوت نمائيم ای ياران عزيز من بايد
محافل آنصفحات مرتبط با يکديگر باشد و مخابره با همديگر
نمايند حتّی بمحافل شرق مخابره کنند تا اسباب اتّحاد و اتّفاق
کلّی گردد ای دوستان روحانی بايد استقامت بدرجه ئی رسد که
اگر جميع نفوس را بدخواهان هلاک نمايند يک نفر باقی ماند او فرداً
وحيداً مقاومت من علی الأرض کند و بنشر نفحات قدس پردازد
لهذا شما هر خبر موحشی يا حوادث مدهشی از ارض مقصود رسد
ابداً فتور مياريد محزون مگرديد متأثّر نشويد بلکه فوراً در
نهايت استقامت بر خدمت ملکوت قيام نمائيد اين عبد آستان حضرت
يزدان هميشه در خطر بوده و هستم هيچ وقت اميد سلامت نبود
و نهايت آرزو اينست که در مشهد فدا جام الطاف سرشار گردد
و باده موهبت کبری نشئهء عظمی بخشد اينست نهايت آمال
و آرزوی من الواح اشراقات و طرازات و بشارات و تجلّيات و کلمات
از قرار مسموع ترجمه شده و در آنصفحات طبع گرديده علی العجاله
بآن سررشته اخلاق و اطوار بدست آيد *
(38)
يا امة اللّه المخضّرة کقضيبٍ رطيبٍ بنسيم محبّة اللّه
انّی قرئت تحريرک الدّال علی فرط حبّک و شدّة خلوصک و اشتغالک
بذکر اللّه توکّلی علی اللّه و اترکی ارادتک و تمسّکی بارادة اللّه
و دعی رضائک و خذی رضآء اللّه حتّی تکونی قدوةً مقدّسةً روحانيّةً
ملکوتيّةً بين امآء اللّه ثمّ اعلمی يا امة اللّه انّ النّسآء عند البهآء
حکمهنّ حکم الرّجال فالکلّ خلق للّه خلقهم علی صورته و مثاله
ای مظاهر اسمآئه و صفاته فلا فرق بينهم و بينهنّ من حيث الرّوحانيّات
الأقرب فهو الاقرب سوآءً کان رجالاً او نسآءً و کم من امرئةٍ منجذبةٍ
فاقت الرّجال فی ظلّ البهآء و سبقت مشاهير الآفاق و امّا
بيت العدل بنصوص قاطعة فی شريعة اللّه اختصّ بالرّجال حکمةً
من عند اللّه و سيظهر هذه الحکمة کظهور الشّمس فی رابعة النّهار
و امّا انتنّ ايّتها المنجذبات بنفحات اللّه اسّسن محافل روحانيّة
و مجامع ربّانيّة الّتی هی اساس لنشر نفحات اللّه و اعلآء کلمة اللّه
و سطوع سراج موهبة اللّه و ترويج دين اللّه و نشر تعاليم اللّه
فهل من موهبةٍ اعظم من هذا فهذه المحافل الرّوحانيّة مؤيّدة
بروح اللّه و حاميها عبدالبهآء و ينشر جناحه عليها فهل من موهبةٍ
اعظم من هذا وهذه المحافل الرّوحانيّة سرجٌ نورانيّة و حدائق
ملکوتيّة ينتشر منها نفحات القدس علی الآفاق و يشرق
منها انوار العرفان علی الأمکان و يسری منها
روح الحيات علی کلّ الجهات و هی اعظم سبب
لترقّی الأنسان فی جميع الشّئون و الأحوال فهل من
موهبةٍ اعظم من هذا   *
(39)
ای امة اللّه نامه‌ات رسيد خبر تشکيل انجمن
در آن بلد مرقوم نموده بوديد نظر بقلّت عدد نکنيد بلکه قلوب
پاک بجوئيد يک نفس مقدّس بهتر از هزار نفوس ديگر اگر نفوس
معدودی در محفل محبوبی با احساسات ملکوتيّه و انجذابات
رحمانيّه و فراغت قلب و تنزيه و تقديس صرف اجتماع نمايند و
بنهايت روح و ريحان الفت کنند آن انجمن نفوذ در کلّ عالم
کند و احوال و اقوال و اعمال آن جمع سر رشته سعادت ابديّه
و نمونه مواهب ملکوتيّه گردد روح القدس تأييد نمايد و جنود
ملأ اعلی نصرت کند و ملائکه ملکوت ابهی پياپی رسد
مقصود از فرشتگان تأييدات الهيّه است و قواء رحمانيّه و
همچنين فرشتگان نفوس مبارکی هستند که از جهان ناسوت تعلّق
گسسته و از قيود نفس و هوی رسته و بجهان الهی و ملکوت
رحمانی دل بسته‌اند ملکوتيند آسمانی رحمانيند ربّانی
مظاهر فيض الهيند و مطالع موهبت روحانی ای امة اللّه الحمد
للّه شوهر عزيز نفحه ئی از گلشن ملکوت بمشامش رسيد حال بايد
او را بمحبّت اللّه و رفتاری خوش روز بروز منجذب‌تر نمائيد وقايع
سان فرانسيسکو عظيم بود اينگونه وقايع بايد سبب انتباه گردد
و تعلّق قلوب باينجهان فانی کم شود زيرا جهان ناسوتی چنين
وقايع مؤلمه دارد و چنين جامها از باده تلخ بخشد   *
(40)
ای عزيزان عبدالبهآء لايحه‌های شما را در نهايت
ابتهاج تلاوت نمودم سبب روح و ريحان قلوبست و باعث انشراح
نفوس اگر اين محفل روحانی بنفحات رحمانی و تأييد يزدانی
دوام و استقرار يابد منشأ آثار عظيمه گردد و موفّق بر امور کلّيّه
محافل روحانيّه ئی که در اين عصر الهی و قرن رحمانی تأسيس شود
البتّه مثل و مانندش در اعصار ماضيه تحقّق نيافته زيرا محافل
عظمی در تحت حمايت اکابر رجال بود امّا اين محافل در تحت
حمايت جمال ابهی ناصر و معين آنان يا امير بود يا مليک بود
و يا کاهنی رئيس يا جمهوری کثير امّا اين محافل روحانيرا ناصر
و معين و مؤيّد و ملهم حضرت ربّ قدير حال را نظر ننمائيد
استقبال و مآل را تصوّر کنيد دانه در بدايت بسيار صغير است
ولی عاقبت شجری عظيم نبايد نظر در دانه کرد بلکه بايد نظر
در شجر نمود و انواع شکوفه و برگ و بر ملاحظه در زمن مسيح
کنيد که عبارت از شرذمه قليل بود بعد ملاحظه نمائيد که آن دانه چه
شجری شد و چه ثمری داد حال اعظم از آنست زيرا ندای
ربّ الجنود است و صوت صافور حیّ قيّوم آهنگ صلح و صلاح
آفاقست و رايت راستی و دوستی و آشتی در ميان ملل متنوّعه بلاد
و ديار نورانيّت شمس حقيقت است و روحانيّت حضرت احديّت
اين دور اعظم جميع آفاقرا احاطه نمايد و عاقبت کلّ ملل در ظلّ
اين رايت محشور گردند پس اهميّت اين دانه را بدانيد که آن
دهقان حقيقی در کشت زار الهی بدست رحمت افشانده و از فيض
باران موهبت سقايه نموده و از حرارت و ضياء شمس حقيقت پرورش
ميدهد پس ای ياران الهی بشکرانه حضرت يگانه پردازيد که
مظهر چنين موهبتی گشتيد و مورد چنين مرحمتی طوبی لکم
بشری لکم من هذا الفضل العظيم   *
(41)
ای ثابت بر پيمان مکتوبی که به ... مرقوم نموده بودی
ملاحظه گرديد بسيار رأی موافقی بود بايد محفل شور روحانی
نيويورک با محفل شور روحانی شيکاغو در نهايت اتّحاد و اتّفاق
باشند و آنچه را مناسب نشر ميدانند اين دو مجلس شور بالأتّفاق
تصديق نمايند و انتشارش را مناسب بينند بعد از آن يک نسخه
آنرا مجلس شور بعکا ارسال دارد و از اينجا نيز تصديق شود و اعاده
گردد بعد طبع و انتشار يابد قضيّه اتّحاد و اتّفاق دو محفل
روحانی شيکاغو و نيويورک بسيار اهميّت دارد و در واشنگتون نيز
هر وقت محفل روحانی چنانکه بايد و شايد تشکيل شود با آنمحفل
نيز اين دو محفل بايد اتّحاد و اتّفاق نمايد خلاصه اراده الهی
تعلّق داشته و دارد که روز بروز اتّحاد و اتّفاق ياران الهی
و اماء رحمن در غرب بيفزايد و تا چنين نگردد ابداً کار از پيش نرود
و اعظم اسباب اتّحاد و اتّفاق جميع محافل روحانيست بسيار
مهمّست اين مسئله و مغناطيس تأييد الهی اگر جمال اين دلبر
ملکوتی يعنی وحدت احبّا بطراز ملکوت ابهی جلوه نمايد يقين است
که در اندک مدّتی آنممالک جنّت ابهی گردد و انوار توحيد و يگانگی
از غرب بجميع جهان بتابد ما بجان و دل کوشيم و شب و روز آرام
نداريم و دمی نياسائيم تا عالم انسانيرا آئينه وحدت الهی نمائيم
تا چه رسد باحبّای الهی و اين آرزو و آمال وقتی تجلّی و اشراق
نمايد که ياران حقيقی الهی بموجب تعاليم جمال ابهی روحی
لأحبّائه الفدآء قيام نمايند از جمله تعاليم اينست که بايد
محبّت و وفا بر قلوب چنان استيلا يابد که بيگانه را آشنا بينند و
مجرم را محرم شمرند اغيار را يار دانند و دشمن را دوست غمخوار
شمرند قاتل را حيات بخش گويند مدبر را مقبل دانند منکر را
مقرّ بينند يعنی نوعی معامله نمايند که بمقبلين و مؤمنين و يار
و آشنا سزاوار است اگر اين شمع در انجمن عالم چنانکه
بايد و شايد بر افروزد ملاحظه خواهيد نمود که کشور معطّر
گردد و اقليم جنّت نعيم شود زمين بهشت برين گردد
عالم وطن واحد شود و شعوب مختلفه جنس واحد و قبائل و امم
شرق و غرب يک خاندان شوند اميدوارم که چنين روزی و چنين
انواری بتابد و چنين طلعتی در نهايت جمال رخ بنمايد   *
(42)
ايّتها العصبة المؤيّدة بجنود من ملکوت الأبهی
طوبی لکم بما اجتمعتم فی ظلّ کلمة اللّه و آويتم الی کهف
ميثاق اللّه و ارتاحت انفسکم بالخلود فی جنّة الأبهی و ترنّحتم
من النّسآئم الهابّة من مهبّ عناية اللّه و قمتم علی خدمة
امر اللّه و نشر دين اللّه و اعلآء کلمة اللّه و رفع رايات التّقديس
فی تلک الأنحآء و الأرجآء لعمر البهآء انّ القوّة الکلّيّة اللّاهوتيّة
تنفث فيکم بفيوضات من روح القدس و تؤيّدکم بامر لم ترعين الوجود
مثله يا عصبة الميثاق انّ الجمال الأبهی وعد الأحبّآء الثّابتين
علی الميثاق بالنّصرة العظمی و التّأييد بشديد القوی فسوف
ترون لمجمعکم النّورانیّ آثاراً باهرةً فی القلوب و الأرواح تمسّکوا
بذيل ردآء الکبريآء و ابذلوا جهدکم فی ترويج ميثاق اللّه
و الأشتعال بنار محبّة اللّه حتّی يهتزّ قلوبکم من نفحات الخضوع
الّتی تنتشر من قلب عبدالبهآء ثبّتوا الأقدام و قوّوا القلوب
و اعتمدوا علی الفيوضات الأبديّة الّتی ستتابع عليکم من ملکوت
الأبهی و اعلموا انّ انوار البهآء ساطعة عليکم حين اجتماعکم
فی اللّجنة النّورآء عليکم بالأتّحاد و الاتّفاق عليکم بالأئتلاف
و الأرتباط حتّی تکونوا کنجوم الثّريّا اوعقود الدّراریّ النّورآء متّحدين
الأجسام و الأرواح بهذا يتأسّس بنيانکم و يلوح برهانکم و تبهر
نجومکم و تنتعش نفوسکم و عليکم التّحيّة و الثّنآء
و عند ما تدخلون محفل الشّور الرّوحانیّ رتّلوا هذا المناجات
بقلب خافق بمحبّة اللّه و لسان طاهر عن غير ذکر اللّه حتّی يؤيّدکم
شديد القوی بالنّصرة الکبری الهی الهی نحن عبادٌ اخلصنا
وجوهنا لوجهک الکريم و انقطعنا عن دونک فی هذا اليوم العظيم
و اجتمعنا فی هذا المحفل الجليل متّفقين الآراء و النّوايا
متّحدين الأفکار فی اعلآء کلمتک بين الوری ربّ ربّ اجعلنا
آيات الهدی و رايات دينک المبين بين الوری و خدمة ميثاقک
العظيم يا ربّنا الأعلی و مظاهر توحيدک فی ملکوتک الأبهی
و کواکب ساطعة الفجر علی الأرجآء ربّ اجعلنا بحوراً تتلاطم
بامواج فيضک العظيم و نهوراً دافقة من جبال ملکوتک الکريم
و اثماراً طيّبة علی شجرة امرک الجليل و اشجاراً مترنّحة بنسائم
موهبتک فی کرمک البديع ربّ اجعل ارواحنا معلّقة بآيات
توحيدک و قلوبنا منشرحة بفيوضات تفريدک حتّی نتّحد اتّحاد
الأمواج من البحر الموّاج و نتّفق اتّفاق الأشعة السّاطعة من
السّراج الوهّاج حتّی تصبح افکارنا و آرائنا و احساساتنا حقيقة
واحدة تنبعث منها روح الأتّفاق فی الآفاق انّک انت الکريم
الوهّاب و انّک انت المعطی العزيز الرّؤف الرّحيم *
(43)
اوّل فريضه اصحاب شور خلوص نيّت و نورانيّت حقيقت
و انقطاع از ما سوی اللّه و انجذاب بنفحات اللّه و خضوع و خشوع
بين احبّاء و صبر و تحمّل بر بلاء و بندگی عتبه ساميهء الهيّه است و
چون باينصفات موفّق و مؤيّد گردند نصرت ملکوت غيب ابهی احاطه نمايد *
(44)
بايد بنوعی مذاکره و مشاوره کرد که اسباب کدورتی
و اختلافی فراهم نيايد و آن اينست حين عقد مجلس هر يک بکمال
حرّيّت رأی خويش را بيان و کشف برهان نمايد اگر ديگری مقاومت
ميکند ابدا او مکدّر نشود زيرا تا بحث در مسائل نگردد رأی موافق
معلوم نشود و بارقه حقيقت شعاع ساطع از تصادم افکار است
در نهايت مذاکره اگر اتّفاق آراء حاصل گردد فنعم المراد و اگر
معاذ اللّه اختلاف حاصل شود باکثريت آراء قرار دهند   *
(45)
اول شرط محبّت و الفت تامّ بين اعضاء آن انجمن
است که از بيگانگی بيزار گردند و يگانگی حضرت پروردگار آشکار
کنند زيرا امواج يک بحرند و قطرات يک نهر نجوم يک افقند
و اشعّه يک شمس درختان يک بوستانند و گلهای يک گلستان و اگر
وحدت حال و يگانگی بيملال در ميان نيايد آن جمع پريشان گردد
و آن انجمن بی‌سر و سامان
و شرط ثانی آنست که رئيسی بجهت آن محفل اعضای انجمن
بالاتّحاد انتخاب کنند و دستور العمل و نظامی  بجهت اجتماع
و مذاکره قرار دهند و آن دستور العمل و نظام در تحت اداره و
محافظه و حمايت رئيس باشد و تنفيذ نمايد و اعضاء محفل بايد
در نهايت اطاعت و انقياد باشند مکالمه حشو و زوائد در آن
محفل نگردد و اعضاء در حين ورود توجّه بملکوت اعلی کنند و
طلب تأييد از افق ابهی و در نهايت خلوص و وقار و سکون و آداب
در انجمن قرار يابند و بنهايت ادب و ملايمت کلام و اهميّت خطاب
ببيان آراء پردازند در هر مسئله ئی تحرّی حقيقت کنند نه اصرار
در رأی زيرا اصرار و عناد در رأی منجر بمنازعه و مخاصمه گردد
و حقيقت مستور ماند ولی اعضای محترمه بايد بنهايت آزادگی
بيان رأی خويش نمايند و ابداً جائز نه که نفسی تزييف رأی ديگری
نمايد بلکه بکمال ملايمت بيان حقيقت کند و چون اختلاف آراء
حاصل شود رجوع باکثريت آراء کنند و کلّ اکثريّت را مطيع
و منقاد گردند و ديگر جائز نه که نفسی از اعضاء محترمه بر قرار
اخير چه در خارج و چه در داخل اعتراض نمايد و يا نکته گيرد
ولو مخالف صواب باشد زيرا اين نکته گيری سبب شود که هيچ
قراری استقرار نيابد
باری هر کاری که بالفت و محبّت و خلوص نيّت فيصل شود نتيجه‌اش
انوار است و اگر ادنی اغبراری حاصل شود نتيجه‌اش ظلمات فوق
ظلمات است .... چون چنين گردد آن انجمن انجمن الهی
است و الّا سبب برودت و کدورت عالم شيطانی .... در اينخصوص
و اجراء اين شروط چون همّت نمايند تأييد روح القدس رسد
و آن مجمع مرکز سنوحات رحمانيّه گردد و جنود توفيق هجوم کند
و هر روز فتوحی جديد حاصل شود   *
(46)
ای ثابتان بر عهد هر محفل روحانی که بعنايت الهيّه
تشکيل گردد و اعضا در نهايت خلوص و توجّه بملکوت اللّه و ثابت بر
ميثاق اللّه باشند عبدالبهآء به آنان مخابره معنويّه دارد و تعلّق
قلبی دارد و روابط ابدی دارد لهذا مکاتبه با آن محفل
بدل و جان متمادی و مستمرّ است در هر دمی شما را عون و عنايتی
طلبم و فضل و موهبتی خواهم که تأييدات حضرت بهآءاللّه
مانند دريا بر شما موج زند و انوار شمس حقيقت بر شما بتابد و شما
موفّق بخدمت گرديد و مظاهر موهبت شويد هر يک در سحرها
توجّه بارض مقدّس کنيد احساسات روحانيّه در نهايت وضوح مينمائيد   *
(47)
ای دوستان حقيقی نامه شما رسيد و از مضمون روح و
ريحان حاصل گرديد الحمد للّه بزمی آراسته و مهمانی
هر نوزده روزه را مجری داشتيد هر انجمنی که بنهايت محبّت
تشکيل گردد و توجّه بملکوت الهی شود و صحبت از تعاليم الهی
گردد و سبب ترقّی نفوس شود آن انجمن انجمن الهيست و آن
مائده مائده آسمانی اميدوارم که در هر نوزده روز يکروز اين
ضيافت مجری گردد زيرا سبب الفت است سبب اتّحاد است
سبب مهربانيست ملاحظه مينمائيد که جهان بچه درجه در نزاع
و جدالست و ملل موجوده در چه مشکلات عظيمه بلکه احبّای الهی
موفّق گردند که علم وحدت عالم انسانی بلند شود و خيمه يک رنگ
ملکوت اللّه بر جميع آفاق سايه افکند و سوء تفاهم از بين جميع دول
بر خيزد و با يکديگر چون عاشق و معشوق بهم آميزند بر شماست
که بجميع بشر نهايت مهربانی نمائيد و خير خواه عموم باشيد و از
برای علويّت عالم انسانی بکوشيد و در اجسام ميّته روح بدميد
و بموجب تعاليم حضرت بهآءاللّه حرکت و سلوک نمائيد تا عالم
انسانيرا جهان ملکوتی نمائيد   *
(48)
ای بندگان صادق جمالقدم در هر کور و دوری ضيافت
مقبول و محبوب و تمديد مائده بجهت احبّای الهی ممدوح و محمود
علی الخصوص در اين دور عظيم و کور کريم که نهايت ستايش را دارد
زيرا از محافل ذکر اللّه و مجالس پرستش حق فی الحقيقه شمرده
ميشود چه که در مجالس ضيافت آيات الهيّه تلاوت ميگردد
و قصائد و محامد و نعوت الهيّه خوانده ميشود و نفوس در نهايت
انجذاب مبعوث ميگردد اصل مقصود اين سنوحات رحمانيه است
و در اين ضمن بالتّبع غذائی نيز صرف ميگردد تا عالم جسمانی
مطابق عالم روحانی گردد و تن حکم جان گيرد همچنانکه
نعم روحانيّه سابغ است نعم جسمانيّه نيز کامل شود باری
خوشا بحال شما که اين حکم لطيف را مجری ميداريد و سبب
تذکّر و تنبّه و روح و ريحان احبّاء اللّه ميشويد   *
(49)
نامه‌ات رسيد و از ميهمانی هر نوزده روز مرقوم
نموده بودی سبب سرور گرديد آن محافل سبب نزول مائده
آسمانيست و حصول تأييدات رحمانی اميدوارم که نفثات روح القدس
همدم گردد و هر يک با نطقی گويا و قلبی مملوّ از محبّت اللّه در
محافل و مجامع کبری بتبشير طلوع شمس حقيقت و اشراق نيّر آفاق پردازيد   *
(50)
در خصوص ضيافت در هر شهر بهائی سؤال نموده بوديد
مقصود از اين ضيافت الفت و محبّت و تبتّل و تذکّر و ترويج مساعی
خيريّه است يعنی بذکر الهی مشغول شوند و تلاوت آيات و مناجات نمايند  *
(51)
ضيافت نوزده روزه بسيار سبب فرح و سرور قلوبست
اگر چنانچه بايد و شايد اين ضيافت مجری گردد ياران در هر
نوزده روزی روح جديدی يابند و قوّتی روحانی جويند *
(52)
ای بنده حقّ احبّای الهی در هر ارض الحمد للّه
موجود و مشهود و کلّ در ظلّ سدره وجود محشور الطاف حضرت
بيچون چون بحر بی‌پايان و عنايات ملکوت پی در پی چون
باران نيسان پس بايد ربّ زدنی گفت و بوسائل و وسائطی
تشبّث نمود که سبب تزايد اين فيض گردد و علّت تکثّر تأييدات
غيب از اعظم وسائل ازدياد الطاف از ملکوت ابهی دلجوئی
احبّاست و تطييب خاطر دوستان کما قال دل بدست آور که حجّ اکبر است   *
(53)
انّ عبدالبهآء يشمّ رائحة محبّة اللّه من کلّ محفل
تنطقين فيه بکلمة اللّه و تذکرين الحجج و البراهين الّتی سطعت
انوارها علی الآفاق و تحدثين ببلايآء عبدالبهآء من شرّ النّاقضين
لميثاق اللّه يا امة اللّه لا تتلفّظی بکلمة من السّياسيّات عليک
بالرّوحانيّات لانّها تؤل الی السّعادة البشريّه فی العالم الأبهی
و لا تذکری ملوک الأرض و حکوماتها الماديّة و الزّمنيّة الّا بخير
بل احصری اذکارک بالبشارة بملکوت اللّه و الأشارة الی نفوذ
کلمة اللّه و تقديس امر اللّه و السّعادة الأبديّة و السّرور و الحبور
الرّوحانیّ و الخلق الرّحمانیّ و بيان اشراق شمس الحقيقة علی
الآفاق و النّفخ بروح الحيات فی جسد الاکوان   *
(54)
از اجتماع احبّا مرقوم نموده بوديد که در نهايت
روح و ريحانست البتّه چنين است زيرا در مجامع روحانيان
جمال مبارک شاهد انجمن است البتّه نهايت روح و ريحان حاصل
گردد اليوم تکليف جميع اينست که جميع اذکار را فراموش نمايند
و هر واقعه را نسيان کنند و اجعل اورادی و اذکاری کلّها ورداً
واحداً و حالی فی خدمتک سرمداً ما صدق حال و مقالشان گردد
يعنی جميع فکر و ذکر را حصر در تبليغ امر اللّه و ترويج دين اللّه
و تشويق بر صفات حق و تحريص بر محبّت خلق و تنزيه در جميع
شئون و تقديس باطن و ظاهر و پاکی و آزادگی و اشتعال و انجذاب
نمايند هر چه جز ذکر اوست مردود است و هر چه جز نعت اوست
مذموم امروز جهان آفرينش را اين آهنگ ملأ اعلی باهتزاز آرد
فسبحان ربّی الأبهی اين را بدانيد که بجز اين نغمه الهی
نغمه در وجود تأثير ننمايد و جز اين گلبانگ حقيقی در گلستان
رحمانی نشئه و سرور نيارد اين مطرب از کجاست که بر گفت نام دوست   *
(55)
دوستان را محفلی بايد و مجمعی شايد که در آن
مجامع و محافل بذکر و فکر حقّ و تلاوت و ترتيل آيات و آثار
جمال مبارک روحی لأحبّائه الفدا مشغول و مألوف گردند و
انوار ملکوت ابهی و پرتو افق اعلی بر آن مجامع نوراء بتابد و
اين محافل مشارق اذکار است که بقلم اعلی تعيين و مقرّر
گرديده است که بايد در جميع مدن و قرا تأسيس شود ... و اين
مجامع روحانی در نهايت تنزيه و تقديس ترتيب يابد تا از محل
و ارض و هوايش نفحات قدس استشمام گردد    *
(56)
هر جمعی که در محلّی اجتماع کنند و بذکر حقّ
مشغول گردند و از اسرار الهی دم زنند يقيناً از نفثات روح القدس نصيب گيرند   *
(57)
از قرار مسموع شما را نيّت چنان که خانه خويش را
گاهی باجتماع بهائيان مزيّن نمائيد تا بعضی بتمجيد ربّ مجيد
پردازند .... اين قدر بدان که اگر چنين بنمائی آن خانه
ترابی آسمانی گردد و آن هيکل سنگی محفل رحمانی شود   *
(58)
از معابد سؤال نموده بوديد که حکمتش چيست
حکمتش اين است که در وقت معلوم نفوس وقت اجتماع را بدانند
و کلّ مجتمع گردند و جميع بالاتّحاد بمناجات پردازند تا از اين
اجتماع الفت و اتّحاد در قلوب ازدياد يابد   *
(59)
مدّتی بود که عبدالبهآء را آرزو چنان که در آنسامان
مشرق الأذکار بنيان گردد الحمد للّه بهمّت دوستان اين ايّام
مباشرت گرديده اينخدمت در آستان حضرت احديّت بسيار
مقبول زيرا مشرق الأذکار سبب روح و ريحان احبّاء اللّه و
ثبوت و استقامت اصفياست اينمسئله بسيار مهمّ است اگر تأسيس
بظاهر و آشکار سبب تعرّض اشرار است در هر جا خفيّاً بايد
تأسيس شود حتّی در هر دهکده ئی بايد محلّی مشرق الأذکار
باشد ولو تحت الأرض حال شما الحمد للّه موفّق بآن شديد که
تأسيس نمائيد و در اسحار باذکار مشغول گرديد و بتسبيح و تهليل
قيام نمائيد طوبی لکم بشری لکم ايّها الأبرار من تأسيس
مشرق الأذکار و انّی اسئل اللّه ان يجعلکم آيات النّجاح
و رايات الفلاح تخفق علی الاکام و التّلال و البطاح   *
(60)
مشرق الأذکار هر چند بظاهر بنيان جسمانيست
ولی تأثير روحانی دارد و سبب الفت قلوب و اجتماع نفوس گردد
در ايّام ظهور هر مدينه ئی که در آن معبدی تأسيس شد سبب
ترويج و تثبيت قلوب بود و سبب اطمينان نفوس زيرا در آن اماکن
ذکر حقّ مستمرّ و دائم بود و از برای قلب سکون و قرار جز بذکر
ربّ مختار نه سبحان اللّه بنای مشرق الأذکار تأثيری عظيم
در جميع مراتب دارد در شرق تجربه شد و چنين ظاهر و آشکار
گشت حتّی اگر در قريه ئی خانه ئی مسمّی بمشرق الأذکار گشت
تأثيری ديگر داشت تا چه رسد به بنا و تأسيس آن   *
(61)
اللّهمّ يا موفّق الثّابتين فی الميثاق علی الأنفاق
حبّاً بنيّر الآفاق اعانة لمشرق الأذکار و مطلع الأنوار
و مشهّر الآثار ايّد هؤ لاء الأبرار البررة الأخيار فی هذه
الدّار و دار الاخرة علی التّقرّب من عتبتک الطّيّبة
الطّاهرة و بيّض وجوههم بانوارک الباهرة انّک انت الکريم الوهّاب *
(62)
ای دختر عزيز ملکوتی من نامه که بجناب دکتر
اسلمانت مرقوم نموده بودی آن نامه را بارض مقصود فرستاد
بدقّت تمام آن نامه را خواندم از جهتی بسيار متأثّر شدم بجهت
اينکه آن موی زيبا را بمقراض انقطاع از دنيا و جان فشانی
در سبيل ملکوت اللّه بريدی و از جهتی بسيار مسرور شدم که
آن دختر عزيز چنين جان فشان است که عزيزترين عضو خويش را
در سبيل امر اللّه فدا نمود اگر از من سؤال مينمودی ابداً راضی
نمی‌شدم که يکتار موی پرطراوت و لطافت را مقراض کنی و من از
قبل تو اعانه بمشرق الأذکار مينمودم ولکن اين عمل تو دليل جليل بر
نهايت جانفشانی است فی الحقيقه حيات خويش را فدا نمودی
و نتائج عظيمه روحانی حاصل خواهی نمود مطمئنّ باش که
روز بروز ترقّی خواهی کرد و بر ثبات و استقامت خواهی افزود
الطاف حضرت بهاءاللّه احاطه کند و بشارات غيبيّه پی در پی
ميرسد هر چند موی را فدا نمودی روح خواهی يافت هر چند
اين عضو فانی را در سبيل الهی از دست دادی ولی موهبت
الهی خواهی جست و بجمال ملکوتی خواهی رسيد و بعزّت نامتناهی
خواهی رسيد و حيات ابديّه خواهی يافت   *
(63)
ای نفوس مبارکه نامه که بجناب رحمت اللّه مرقوم
شده بود ملاحظه گرديد مضمون مشحون بمژده‌های گونا گون
بود که محافلهای متعدّده بقوّت ايمان و ثبات بر پيمان تأسيس
شده و احبّا در جوش و خروشند .
عبدالبهاء را نهايت آمال اين است که آن خطّه مبارکه که از بدايت
امر بفيض نيسان رحمانی سبز و خرّم شده حال چنين گل و رياحينی
انبات نمايد اين سبب سرور کلّ است .
الحمد للّه در شرق و غرب امر اللّه چنان علوّ و سموّی يافته که
ابداً گمان نميرفت باين زودی رائحه مشک الهی در خاور و باختر
منتشر گردد اين نيست مگر از عنايات کلّيّه جمال مبارک که
تأييد و نصرت او پی در پی ميرسد .
و از جمله قضايای عجيبه که واقع گشته اين است که مشرق الأذکار
در قطب امريک بنيان ميگردد و بعضی نفوس از اطراف اعانه
بآن معبد رحمانی ميفرستند از جمله خانم محترمی در منچستر
قريب لندن باعانه برخاست ولی از مال دنيا چيزی نداشت چون
اعانهء مالی نتوانست موی لطيف ظريفی داشت که در نهايت
طراوت زينت روی او بود و شمائل تزيين ميداد موی بلند مشکبوی
خود را بدست خود مقراض نمود و بمزاد داد تا فروخته گردد
و قيمت آن اعانه مشرق الأذکار شود ملاحظه کن که در نزد
نساء عزيزتر از موی با طراوت و لطافت نه آن محترمه فی الحقيقه
بتمام جانفشانی قيام نمود هر چند اينعمل سزاوار نه و عبدالبهاء
ابداً بآن راضی نبود ولی چون دلالت بر نهايت جانفشانی
مينمود لهذا بسيار متأثّر شد و در نزد خانمهای غرب و امريک
گيسو بسيار عزيز است يعنی از جان عزيزتر است آنرا فدای مشرق الأذکار نمود .
حکايت کنند که در زمان حضرت رسول اراده مبارک تعلّق گرفت
که لشکری بسمتی توجّه نمايد دادن اعانه از برای اين جهاد
باحبّا تکليف شد يکی هزار شتر با بار گندم تقديم نمود يکی
نصف مال خويش را تقديم کرد يکی جميع اموالش را اعانه نمود
و علی هذا القياس ولی پيره زنی مقداری خرما داشت و جز آن
خرما چيزی نداشت آنرا آورد و اعانه تقديم نمود حضرت رسول
روحی له الفداء فرمود اين خرمای جزئی را بالای جميع اعانات
بنهيد تا بر جميع اعانات تفوّق يابد اين نظر بآن بود که
آن پيره زن جز آن خرمای قليل چيزی مالک نبود حال اين
خانم محترمه متاعی جز موی مشکبوی نداشت آنرا در سبيل
مشرق الأذکار فدا نمود ملاحظه کنيد که امر اللّه بچه درجه قوّت
يافته که خانمی فرنگی گيس خويشرا فدای مشرق الأذکار نمايد
انّ فی ذلک لعبرة لأولی الألباب .
باری من از احبّای نجف آباد نهايت سرور را دارم زيرا از بدايت
امر الی الآن هميشه جانفشان بودند و حضرت زين المقرّبين
در ايّام حيات بنفس پاک همواره در حقّ احبّای نجف آباد دعا
می‌نمود و طلب تأييد و توفيق ميکرد الحمد للّه دعای آن بزرگوار
مستجاب گشت و آثار ظاهر و آشکار *
(64)
مشرق الأذکار از اعظم تأسيسات عالم انسانيست
و تفرّعاتش بسيار است مشرق الأذکار اگر چه محلّ عبادتست ولکن
مربوط باسپيتال و اجزا خانه و مسافرخانه و مکتب اطفال ايتام
و مدرسه تدريس علوم عاليه است هر مشرق الأذکار مربوط باين
پنج چيز است اميدوارم که در امريک حال مشرق الأذکار تأسيس
شود و بتدريج اسپيتال و مکتب و مدرسه و اجزاخانه و مسافرخانه
نيز در نهايت انتظام ترتيب  يابد بياران الهی اين تفصيل را
بفهمانيد تا بدانند که مشرق الأذکار چه قدر مهمّ است مجرّد
عبارت از محلّ عبادت نيست بلکه از هر جهت مکمّل است .
ای کنيز عزيز الهی اگر بدانی که در ظلّ حضرت بهآءاللّه
چه مقامی از برای نفوس منقطعه و منجذبه و مبلّغه معيّن و مقرّر
شده است البتّه نهايت فرح و سرور حاصل نمائيد و از شدّت بشارت
و وجد پرواز مينمائيد که در چنين محلّی سير مينمائيد و بچنين
ملکوتی توجّه داريد امّا عبارتی که من بتو مرقوم نموده‌ام که خود را
وقف در خدمت امر اللّه نما مقصد اينست که فکرت را حصر در تبليغ
امر کن و شب و روز بتعاليم و وصايا و نصايح حضرت بهآءاللّه
پرداز و اين منافی ازدواج نه‌ميشود قرينی قبول نمائی و بخدمت
امر اللّه نيز پردازی هيچ يک مانع ديگری نيست باری وقت را
غنيمت دان فرصت از دست مده از خدا بخواه که در اينجهان
ظلمانی شمعی روشن شوی و سبب هدايت جمّی غفير گردی *
(65)
ای کنيز مقرّب ملکوت اللّه نامه ئی که مرقوم
نموده بودی رسيد از مضمون همّت بلندی و مقصد ارجمندی
مفهوم گرديد که خيال سفری باقصی بلاد شرق داری که تحمّل
مشقّات عظيمه نمائی تا سبب هدايت نفوسی گردی و بشارت
بملکوت اللّه دهی اين مقصد دليل بر آنست که آن کنيز عزيز
الهی را همّت بسيار بسيار بلند است امّا بشارت بايد باين داد
که موعود جميع ملل عالم ظاهر و آشکار گشته چه که جميع ملل و
مذاهب هر يک منتظر موعودی هستند و حضرت بهآءاللّه موعود
کلّ لهذا امر بهاءاللّه سبب شود که خيمه وحدت عالم انسانی
در قطب امکان بلند گردد و رايت عموميّت بشری بر جميع جبال و
تلال موج زند چون زبان باين بشارت گشائی اين وسيله تبليغ
گردد امّا اين سفر بسيار بعيد است و تا جمعی نباشند بشارت
تأثير در آنجا چندان ننمايد اگر مصلحت بدانيد يک سفر
بايران نمائيد و در مراجعت بژاپون و چين مرور نما اين بنظر
بسيار بهتر و خوشتر آيد و الّا هر نوع که موافق دانيد مجری داريد همان مقبول *
(66)
ای مهتدی بنور هدی حمد کن خدا را که تو را بنور
حقيقت دلالت نمود و بدخول در ملکوت ابهی دعوت کرد ديده
روشن شد و قلب گلشن گشت من در حقّ تو دعا نمايم که روز بروز
بر ايمان و ايقان بيفزائی و در انجمنها چون شمع بر افروزی و نور
هدايت مبذول داری چون انجمنی نورانی از احبّای الهی
تشکيل شود عبدالبهآء هر چند بجسم غائب ولکن بروح و جان
حاضر لهذا من هميشه مسافر بامريکا هستم و با ياران روحانی
ربّانی همدم و همرازم چون دو نفس ارتباط قلبی يابند بُعد مسافت
از مؤانست آنها را منع ننمايد با يکديگرند ولو هر يک در اقليم
ديگرند لهذا من با تو همدم و همرازم و هم‌آهنگ و هم‌آواز  *
(67)
ای خانم ملکوتی نامه شما از نيويورک رسيد از مضمون
خوشنودی حاصل شد زيرا دليل بر آن بود که بعزمی ثابت
و نيّتی صادق اراده سفر بپاريس نمودی تا در آن شهر خاموش
نار محبّة اللّه بر افروزی و در آنظلمات عالم طبيعت چون شمع
روشن گردی بسيار اين سفر موافق و مناسب چون وارد پاريس
گردی بايد بکوشی ولو از نفوس معدودی باشد محفل ميثاق
تشکيل نمائی و بقوّه ميثاق نفوس را زنده نمائی پاريس بسيار
مخمود و افسرده است تا بحال شعله ئی نزده و حال آنکه
ملّت فرانسه سر پرشوری دارند ولکن عالم طبيعت با تمام معانيش
بر پاريس خيمه زده احساسات دينيّه مفقود شده ولی اين قوّه
ميثاق هر سردی را گرم نمايد و هر ظلمانی را نورانی کند و هر
اسير طبيعت را آزادی ملکوتی دهد حال تو بقوّتی ملکوتی
و تأييدی الهی و شوری وجدانی و شعله محبّتی رحمانی در
پاريس قيام نما و نعره بزن و چنان شور و محبّتی در بين اين چند
نفر معدود ظاهر نما که تحسين از ملکوت الهی پياپی رسد و تأييد
شديد حاصل گردد و مطمئن باش اگر چنين بنمائی و رايت ميثاق
بر افرازی پاريس شعله ئی خواهد زد بتأييدات حضرت بهآءاللّه
دلبسته باش زيرا تأييدات او قطره را دريا کند و پشّه را عنقا نمايد *
(68)
ای ثابتان بر عهد و پيمان نامه شما رسيد و نامهای
مبارک شما يک يک ملاحظه گرديد مضمون نامه الهامات غيبی بود
و فيوضات لاريبی زيرا دلالت بر وحدت احبّا و الفت و انجذاب
قلوب جميع بود امروز اعظم مواهب الهيّه اتّحاد و اتّفاق احبّاست
تا اين اتّحاد و اتّفاق سبب ترويج وحدت عالم انسانی گردد و
جهان از اين ظلمت شديد بغض و عدوان رهائی يابد و شمس
حقيقت بنهايت اشراق بتابد امروز جميع طوائف عالم بخود پرستی
مشغول نهايت سعی و کوشش مينمايند که منافع ناسوتی خويش را
ترويج نمايند خود را ميپرستند نه ذات الهی را و نه عالم
انسانيرا منفعت خويش ميطلبند نه منفعت عمومی را و اين بسبب
آنست که اسير عالم طبيعتند و از تعاليم الهی و فيض ملکوتی و انوار
شمس حقيقت بيخبر حال شما الحمد للّه باين موهبت اختصاص
يافته‌ايد و از مختارين گشته‌ايد و بر تعاليم آسمانی اطّلاع يافته‌ايد
و داخل ملکوت اللّه شده‌ايد و مظاهر الطاف بی‌پايان گشته‌ايد
بآب حيات و نار محبّة اللّه و روح القدس تعميد يافته‌ايد پس بجان
و دل بکوشيد که انجمن عالم را شمعهای روشن شويد و افق حقيقت را
ستاره‌های درخشنده گرديد و سبب انتشار انوار ملکوت شويد تا
عالم انسانی عالم الهی گردد و جهان ناسوت آئينه جهان لاهوت
شود محبّت الهيّه و رحمت ربّانيّه در قطب عالم خيمه بر افرازد
و نفوس بشر امواج بحر حقيقت گردند و عالم انسانی يکشجره مبارکه
شود آيات توحيد ترتيل گردد و آهنگ تقديس بملأ اعلی رسد
من شب و روز تضرّع و ابتهال بملکوت الهی نمايم و شما را تأييد و توفيق
نامتناهی طلبم نظر بقابليّت و استعداد خود منمائيد نظر بفيض
کلّی و موهبت الهی و قوّت روح القدس نمائيد که قطره‌ها را دريا
نمايد و ستاره را آفتاب فرمايد الحمد للّه جنود ملأ اعلی نصرت
مينمايد و قوّت ملکوت معين و ظهير است اگر در هر دقيقه لسان
بشکرانه گشائيد از عهده شکر اين الطاف بر نائيد ملاحظه نمائيد که
نفوس عظيمه که صيت اقتدارشان آفاق را گرفته چون از اين فيض
آسمانی محروم عنقريب کلّ معدوم گردند نه نام و نشانی ماند و نه
اثر و ثمری چون بر شما پرتو شمس حقيقت تابيده و بحيات ابديّه
فائز شديد از افق وجود الی ابد الآباد تابنده و درخشنده
حضرت پطرس صيّاد ماهی بود و مريم مجدليّه زنی قَرویّ ولی چون
بالطاف حضرت مسيح مخصّص گشتند افق ايمانرا روشن نمودند
و از افق عزّت ابديّه الی الآن ميدرخشند در اين مقام نظر باستعداد
و قابليّت نه نظر باشعّه ساطعه شمس حقيقت است که اين آئينه‌ها
را روشن نموده مرا دعوت بامريکا می‌نمائيد من نيز نهايت اشتياق
را دارم که آن رويهای نورانيرا به‌بينم و با آن دوستان حقيقی
همدم و همراز گردم ولی قوّه مغناطيس که مرا جذب بآن اقليم نمايد
آن اتّحاد و اتّفاق احبّا و روش و سلوک بموجب تعاليم اللّه و ثبوت
عموم بر عهد و پيمانست  .

ای پروردگار اين جمع ياران تواند و بجمال تو منجذبند و بنار
محبّتت مشتعلند اين نفوس را ملائکه آسمانی نما و بنفحه روح القدس
زنده فرما لسانی ناطق بخش و قلبی ثابت عطا فرما قوّت آسمانی
ده و سنوحات رحمانی بخش و مروّج وحدت بشر فرما و سبب محبّت
و الفت عالم انسانی فرما تا ظلمات مهلکهء تعصّب جاهلی بانوار
شمس حقيقت محو و زائل گردد و اينجهان ظلمانی نورانی شود
و اين عالم جسمانی پرتو جهان روحانی گيرد و اين الوان مختلفه
مبدّل بيک رنگ گردد و آهنگ تسبيح بملکوت تقديس تو رسد
توئی مقتدر و توانا    *
 (69)
در خصوص تنظيمات مرقوم نموده بوديد  تعاليم
الهی و وصايا و نصايح حضرت بهآءاللّه نصّ صريح است
همان تنظيمات ملکوتيّه است و اين فرض است اتّباعش اگر مقدار
خردلی انحراف شود باطلست و امّا در خصوص سفر من بامريکا مرقوم نموده بودی
اگر بدانی که مشاغل چگونه مانند دريا موج ميزند ملاحظه
خواهی نمود که فرصت سفر که سهل است در حضر نيز قدری راحت
مستحيل انشآء اللّه اميدوارم اسبابی فراهم آيد که بعنايت
حضرت بهآءاللّه قلب و فکر راحت شود آن وقت عزم سفر نمايم و بتو خبر دهم *
(70)
ای شمع روشن نامه شما رسيد و از مضمون فرح
روحانی حاصل گرديد زيرا مضمون مشحون باحساسات روحانيّه
بود و دليل بر انجذابات قلبيّه و تعلّق بملکوت اللّه و تعشّق بتعاليم
الهيّه فی الحقيقه همّتی بلند داری و نيّتی پاک و مطهّر جز
رضای الهی مقصدی نداری و بغير از استفاضه از مواهب نامتناهی
آرزوئی نخواهی در فکر ترويج تعاليم الهی هستی و تشريح
غوامض مسائل ماورآء الطّبيعه از الطاف حضرت بهآءاللّه
اميدوارم که تو و حرم محترمه‌ات روز بروز بر استقامت و ثبات بيفزائيد
تا در آن اقليم جليل دو عَلَم مبين گرديد و دو سراج منير
سفر مفصّل بجنوب و شمال و شرق و غرب در ماه اکتوبر مع مرافقت
شمع محبّت اللّه مسيس مکسول بسيار موافق و اميدم چنانست که
شفای تامّ يابد اين کنيز عزيز الهی مثل شعله آتش ميماند
شب و روز فکری جز خدمت بخدا ندارد شما حال بولايات شمالی
سفر کنيد و در زمستان بولايات جنوبی خدمتتان نطقهای فصيح
در مجامع است که تعاليم الهی را انتشار دهيد و اگر ممکن بشود
يکوقتی بجزائر هونولولو نيز سفری بنمائيد جميع وقوعاتيکه واقع
شده است جميع در الواح بهآءاللّه پنجاه سال پيش نازل شده است
و مطبوع است و منتشر در آفاق و تعاليم حضرت بهآءاللّه نور اين عصر
است و روح اين قرن يکی يکی را در هر جا بيان کنيد اوّل تحرّی حقيقت است
ثانی وحدت عالم انسانيست ثالث صلح عموميست رابع تطبيق
علم و وحی است خامس ترک تعصّبات جنسی دينی ترابی سياسی
زيرا اين تعصّبات هادم بنيان عالم انسانيست سادس حقّ است
و عدل است سابع تهذيب اخلاق است و تربيت ملکوتی ثامن مساوات
رجال و نسآء است تاسع تعميم معارف است عاشر مسئله اقتصاديست
و امثال ذلک بکوشيد تا نفوس مهتدی بنور هدی گردند و متشبّث
بذيل حضرت بهآءاللّه نامه جوف ملاحظه گرديد روح انسانی
چون لطيف گردد روابط روحانيّه حاصل شود و از روابط روحانيّه
احساسات وجدانيّه رخ بنمايد و همچنين قلب انسانی نظير آئينه
است چون لطيف شود قلوب با يکديگر تقابل و تعاکس نمايد و
احساسات روحانی بميان آيد نظير عالم رؤيا که انسان از محسوسات
فراغت يابد ادراکات روحيّه بميان آيد چه قدر احکام عجيبه
رخ دهد و چه قدر اکتشافات عظيمه حصول يابد و شايد مخابرات
مفصّله حصول يابد ... باری اميدوارم که احبّا در شيکاغو متّفق
شوند و آن شهر را روشن نمايند زيرا اين امر در بدايت در شيکاغو
ظهور کرد شيکاغو اين مزيّت را دارد لهذا بايد شيکاغو را مکرّم داشت
بلکه انشآء اللّه از جميع عوارض روحانی نجات يافته صحّت عمومی
حاصل نمايد و مرکز عهد و پيمان شود   *
(71)
ای کنيز عزيز الهی نامه‌ات رسيد و از مضمون
معلوم گرديد که احبّا در کمال قوّت و نشاط بترويج تعاليم آسمانی
مشغول و اين خبر بسيار سبب وجد و سرور است زيرا هر عصری را
روحی روح اين عصر نورانی تعاليم حضرت بهاءاللّه است زيرا
مؤسّس وحدت عالم انسانی و مروّج اخوّت عمومی و مبنی بر وحدت
علم و دين و تحرّی حقيقت و اينکه دين بايد سبب الفت و محبّت
و مهربانی در بين بشر گردد و مؤسّس مساوات بين نسآء و رجال
شود و حامی اقتصاد باشد يعنی سعادت حال جمهور افراد
و ترويج معارف عمومی کند تا هر نفسی بقدر امکان از علم بی‌نصيب
نماند و نسخ و فسخ تعصّب دينی تعصّب جنسی تعصّب سياسی
تعصّب وطنی و تعصّب اقتصادی و امثال ذلک فرمايد تعاليمی
که نشر در الواح است در اين عصر سبب روشنائی و حيات عالم
انسانست هر نفسی بترويج اين تعاليم قيام نمايد مؤيّد بملکوت اللّه
است حضرت رئيس جمهور آن اقليم جناب دکتر ويلسن فی الحقيقه
خدمت بملکوت اللّه مينمايد زيرا آرام ندارد و شب و روز ميکوشد
که حقوق جميع بشر محفوظ و مصون گردد حتّی مللهای صغيره
مثل ملل کبيره در صون حمايت عدل و حق راحت و مستريح گردند
اين مقصد بسيار عظيم است اميدوارم که خداوند يکتا چنين نفوس را
در هر موارد مؤيّد و موفّق گرداند   *
(72)
ای دوست حقيقی در دبستان الهی درس و سبق
رحمانی خوان و از اديب عشق تعلّم حقائق و معانی نما اسرار
ملکوت جو و از فيوضات لاهوت دم زن هر چند تحصيل فنون
و علوم اعظم منقبت عالم انسانيست ولی بشرط آنکه اين نهر
متّصل ببحر اعظم شود و از فيض قدم استفاضه کند چون چنين
شود هر استاذ بحر بی‌پايان گردد و تلميذ ينبوع علم و عرفان شود
پس اگر علوم دليل بر جمال معلوم شود فنعم المأمول و الّا شايد
اين قطره سبب گردد و از فيض موفور محروم شود زيرا تکبّر و غرور
آرد و قصور و فتور بخشد علوم حاضره قنطره حقيقت است پس اگر
حقيقت ميسّر نگردد از مجاز چه ثمر و اثر تاللّه الحقّ ان لم يکن
العلوم سببا للوصول الی المعلوم فهی خسران مبين عليک
بتحصيل العلوم و التّوجّه الی الجمال المعلوم حتّی تکون آية
الهدی بين الوری و مرکز النّهی فی هذه الدّائرة الّتی تاهت
فيها عقول ذوی الحجی الّا من فاز بالأ سرار و دخل فی ملکوت الأنوار
و اطّلع بالسّرّ المصون و الرّمز المکنون    *
(73)
ای دختر ملکوت نامه‌ات رسيد و از مضمون معلوم گرديد
که فکرترا حصر در اقتباس انوار از ملکوت اسرار نموده بودی تا فکر
انسان متفرّق است ابداً نتيجه ئی نبخشد ولی اگر در يک نقطه
فکر جمع شود نتائج عظيمه بخشد مانند آفتاب که در مرآت مسطّح
تأثير تامّ ندارد ولی چون در مرآت مقعّر يا در مرآت محدّب تجلّی
نمايد جميع حرارت در نقطه جمع شود و آن نقطه از آتش حرقتش
بيشتر است پس بايد فکر را در نقطه جمع کرد تا قوّه نافذه گردد .
خواسته بودی که در روز رضوان محفلی بيارائی و بزم و جشنی
فراهم آری و نفوسيکه در آن روز در آن محفل اجتماع نمايند
بنهايت سرور و حبور بتلاوت الواح پردازند و از من نامه خواستی
که در آن روز بخوانی آن نامه در ذيل است .
ای ياران و اماء رحمن امروز روزيست که شمس حقيقت از افق
وجود اشراق نموده فجرش ساطع و شعاعش لامع بقوّتيکه ابرهای
متراکمه متلاشی شد و در نهايت اشراق از افق عالم طالع و لائح
گشت اينست که در کائنات اهتزاز جديدی مشاهده مينمائيد
ملاحظه کنيد که دائرهء علوم و فنون در اين عصر چه قدر اتّساع يافته
و صنايع و بدايع عجيبه چگونه جلوه نموده و قوای فکريّه چگونه
ترقّی کرده و اختراعات عظيمه چگونه بظهور آمده اين عصر حکم صد
عصر دارد يعنی اگر آثار صد عصر را جمع نمائی و آثار اين عصر را
نيز جمع نمائی آثار اين عصر تفوّق بر آثار صد عصر دارد مثلاً
جميع کتبی که در اعصار ماضيه تأليف شده جمع نمائی و کتب و
رسائلی که در اين عصر تأليف شده آنرا نيز جمع نمائی کتب مؤلّفه
در اين عصر اضعاف مضاعف کتبی است که در اعصار ماضيه تأليف
شده است ملاحظه نمائيد که اشراق نيّر آفاق چه تأثير در حقايق
موجودات نموده ولکن هزار افسوس که چشمها نابينا و گوشها
ناشنوا و عقول و قلوب غافل از اين موهبت کبری پس بجان و دل
بکوشيد تا خفتگان بيدار شوند و کوران بينا گردند و مردگان زنده شوند   *
(74)
ای مرغ خوش الحان جمال ابهی اين دور بديع
حجبات اوهام را خرق فرموده و تعصّبات اهالی شرق را ذمّ و قدح
نموده در ميان بعضی از ملل شرق نغمه و آهنگ مذموم بود ولی
در اين دور بديع نور مبين در الواح مقدّسه تصريح فرمود که آهنگ و
آواز رزق روحانی قلوب و ارواح است فنّ موسيقی از فنون ممدوحه
است و سبب رقّت قلوب مغمومه پس ای شهناز بآوازی جانفزا
آيات و کلمات الهی را در مجامع و محافل بآهنگی بديع بنواز تا
قلوب مستمعين از قيود غموم و هموم آزاد گردد و دل و جان بهيجان
آيد و تبتّل و تضرّع بملکوت ابهی کند   *
(75)
بجان و دل بکوشيد تا ميان سياه و سفيد الفت اندازيد
و وحدت بهائيرا اثبات کنيد که ابداً الوان حکمی ندارد بلکه
قلوب حکم دارد الحمد للّه قلوب احبّا متّحد و متّفق است ولو
يکی شرقی و يکی غربی يکی جنوبی يکی شمالی يکی آلمانی و
يکی فرانسوی يکی ژاپانی يکی امريکائی يکی ابيض يکی اسود
يکی احمر يکی اصفر يکی اسمر اختلاف الوان و اختلاف اوطان
و اختلاف اجناس در امر بهائی حکمی ندارد بلکه وحدت بهائی
بر کلّ غالب جميع اين اوهاماترا زائل مينمايد   *
(76)
ای صاحب قلب روشن تو مانند مردمک چشم
می‌مانی که معدن نور است زيرا در دلت نور محبّت اللّه تابيده
و توجّه بملکوت اللّه داری در ميان سياه و سفيد در امريکا نفرت
شديد است ولی اميدوارم که قوّت ملکوتی التيام و الفت بخشد
نظر برنگ ننمايند نظر بقلب نمايند اگر قلب نورانی آن مقرّب
درگاه کبريا است و الّا غافل از خدا خواه سفيد خواه سياه *
(77)
ای کنيز محترمه الهی نامه تو از لوزآنجليز رسيد
شکر کن خدا را که موفّق بخدمت شدی و سبب انتشار وحدت عالم
انسانی گشتی تا ظلمات اختلاف بين بشر زائل گردد و خيمه
اتّحاد ملل در جميع اقاليم سايه افکند و الّا راحت و آسايش و صلح
و سلام عمومی مستحيل است و اين عصر نورانی مقتضی و مستدعی آن
در هر قرنی باقتضای آن قرن امری مؤيّد در اين عصر نورانی
وحدت عالم انسانی مؤيّد هر نفسی خدمت باين وحدت نمايد
البتّه موفّق گردد اميدوارم که در محافل بلحن خوشی
ترانه نمائی و سبب سرور و فرح کلّ گردی *
(78)
ايّها الطّاهر القلب زکیّ النّفس بديع الخلق
جميل الوجه قد وصل تصويرک الشّمسی و شبهک الجسمیّ فی
ابدع هيئة و احسن انعکاس لانّک اسمر الخلق ولکن ابيض
الخلق کانسان العين اسمر اللّون ولکن معدن النّور الکاشف
للکون انّی ما نسيتک و لا انساک اسئل اللّه ان يجعلک آية
الموهبة بين البريّة يتنوّر وجهک بانوار الألطاف من الرّبّ
الرّؤف و يختارک لحبّه فی هذا العصر الفائق علی جميع القرون و الأعصار *
(79)
شخص محترما تأليف شما بشارت غنی را مطالعه
نمودم فی الحقيقه آراء سديدی در آن بجهت آسايش عالم انسانی
ملاحظه شد مختصر اينست در تعاليم بهآء اللّه مواساتست
و اين اعظم از مساواتست مساوات امريست مجبوری ولکن مواسات
امريست اختياری کمال انسان بعمل خير اختياريست نه بعمل
خير اجباری و مواسات خير اختياريست و آن اينست که اغنيا
بفقرا مواسات نمايند يعنی انفاق بر فقرا کنند ولی بميل و
اختيار خويش نه اينکه فقرا اغنيا را اجبار نمايند زيرا از اجبار
اختلال حاصل گردد و انتظام امور بشر مختل شود ولی مواسات
که آن انفاق اختياريست سبب راحت عالم انسانيست سبب
نورانيّت عالم انسانيست و سبب عزّت عالم انسانيست چنانکه آثار
خيريّهء آنجناب در سياحت شهرهای امريک مشاهده شد در بعض
دار الفنون‌ها و انجمنهای صلح و در ترويج معارف لهذا در حقّ
شما دعا نمايم که همواره مشمول بالطاف و برکت آسمانی باشيد و
سبب اعمال خيريّه در شرق و غرب گرديد تا در ملکوت الهی مانند
شمع روشن گرديد و عزّت و حيات ابديّه يابيد و از افق ابدی مانند ستاره بدرخشيد   *
(80)
ای متوجّه الی اللّه نامه‌ات رسيد از مضمون معلوم
گرديد که آرزوی خدمت فقرا داری چه آرزوئی بهتر از اين آرزو نفوس
ملکوتی نهايت آمالشان اينست که موفّق بخدمت فقرا شوند و دلداری
از فقرا بکنند و نوازش ضعفا بنمايند و از وجودشان ثمری حاصل گردد
خوشابحال تو که چنين آرزوئی داری بدو اولاد خود از قبل من
نهايت نوازش و دلداری مجری دار مکاتيب آنان رسيد ولی چون
فرصت ندارم مکاتيب عليحدّه نوشتن ممکن نه تو بالنّيابه از من
نهايت مهربانيرا مجری دار   *
(81)
نفوسيکه در ايّام جنگ بخدمت فقرا پرداختند و در
صليب احمر بودند خدماتشان در ملکوت الهی بسيار مقبول و
سبب حيات ابدی آنانست بآنان بشارت دهيد   *
(82)
ای ثابت بر پيمان نامه‌ات رسيد در حقّ آنشخص
محبوس همّتی نمودی بلکه انشآء اللّه مثمر ثمری گردد ولکن
باو بگو کلّ اهل عالم در زندان طبيعت مسجونند سجنيکه
الی الأبد بر قرار است حال اگر تو در زندان موقّت گرفتاری محزون
مباش اميدوارم که از زندان طبيعت رهائی يابی و بايوان حيوة
ابديّه رسی شب و روز دعا نما و طلب عفو و مغفرت نما قدرت
الهيّه هر مشکلی را حلّ نمايد   *
(83)
بقرينه محترمه‌ات از قبل عبدالبهآء تحيّت ابدع
ابهی ابلاغ دار و بگو که نوازش مسجونين و تربيتشان و تعليمشان
بسيار امر مهمّی است لهذا چون در اينخصوص همّت نمودی و
بعضی از مسجونين را بيدار کردی و سبب توجّهشان بملکوت اللّه
شدی اين امر مبرور بسيار مقبول البتّه در اينخصوص مداومت نما
بدو شخص محبوس در سان کانتان از قبل من مهربانی ابلاغ دار
که حبسخانه از برای نفوس عاقله مدرسه تهذيب و تعليم است
بايد بجان و دل بکوشيد تا در تهذيب اخلاق و تحصيل علوم
نفوس شهيری شويد   *
(84)
ای کنيز عزيز الهی نامه‌ات رسيد و مضمون معلوم
گرديد در ميان خلق ازدواج عبارت از ارتباط جسمانيست و اين
اتّحاد و اتّفاق موقّتست زيرا فرقت جسمانی عاقبت مقرّر و محتوم
است ولکن ازدواج اهل بها بايد ارتباط جسمانی و روحانی
هر دو باشد زيرا هر دو سرمست يک جامند و منجذب بيک طلعت
بيمثال زنده بيک روحند و روشن از يک انوار اين روابط
روحانيّه است و اتّحاد ابديست و همچنين در عالم جسمانی نيز
ارتباط محکم متين دارند ارتباط و اتّحاد و اتّفاق چون از
حيثيّت روح و جسم هر دو باشد آن وحدت حقيقی است لهذا
ابديست امّا اگر اتّحاد مجرّد از حيثيّت جسم باشد البتّه موقّتست
و عاقبت مفارقت محقّق پس بايد اهل بها چون رابطه ازدواج در
ميان آيد اتّحاد حقيقی و ارتباط معنوی و اجتماع روحانی و جسمانی
باشد تا در جميع مراتب وجود و در جميع عوالم الهی اين وحدت
ابدی گردد زيرا اين وحدت حقيقی جلوه ئی از نور محبّت اللّه
است و همچنين اگر نفوسی مؤمن حقيقی شوند ارتباط روحانی
يابند و مظهر محبّت رحمانی گردند کلّ سرمست جام محبّت اللّه
شوند البتّه آن اتّحاد و ارتباط نيز ابديست يعنی نفوسيکه
از خود بگذرند و از نقايص عالم بشری تجرّد يابند و از قيود ناسوتی
منصرف گردند البتّه پرتو انوار وحدت الهی بتابد و جميع
در عالم ابدی وحدت حقيقی يابند   *
(85)
امّا مسئله تزوّج بموجب شريعت اللّه اوّل بايد که
شما يکی را به پسنديد بعد برضايت پدر و مادر مرهون قبل از
انتخاب شما آنان حقّ مداخله ندارند   *
(86)
عقد بهائی ارتباط بين طرفين است و تعلّق خاطر
بين جهتين ولی بايد نهايت دقّت بنمايند و بر اخلاق همديگر
واقف شوند و عهد وثيق ارتباط ابدی حاصل شود و مقصد الفت
و رفاقت و وحدت و حيات سرمدی باشد ... عقد حقيقی بهائيان
اينست که بايد بين طرفين روحاً جسماً التيام تامّ حاصل گردد
تا در جميع عوالم الهی اتّحاد ابدی داشته باشند و حيات روحانی
يکديگر را ترقّی دهند اينست عقد بهائی
(87)
ای يادگار آن فدائی جمال مبارک خبر پرمسرّت
اقتران شما بورقه نورانيّه در اين روزها رسيد و انجمن الهی را
نهايت سرور و فرح حاصل شد بدرگاه حضرت احديّت عجز و لابه
گشت که اين اقتران سبب سرور قلوب دوستان گردد و الفت ابدی
باشد و نتائج و ثمرات سرمديّه حصول پذيرد هر ضرری از افتراق
حاصل گردد امّا از اقتران کائنات همواره نتائج ممدوحه
حاصل شود اقتران در ذرّات موجودات سبب ظهور فضل و موهبت
رحمانست و هر چند رتبه بالاتر رود اهميّت اقتران عظيمتر گردد
سبحان الّذی خلق الأزواج کلّها ممّا تنبت الأرض و من انفسهم
و ممّا لا يعقلون علی الخصوص اقتران انسان بانسان بالأخصّ
اگر بمحبّت حضرت يزدان شود وحدت اصليّه جلوه نمايد و محبّت
رحمانيّه تأسّس جويد يقين است اين اقتران سبب ظهور الطاف
حضرت رحمان شود لهذا تهنيت گوئيم و تبريک نمائيم و از عون و
عنايت جمال مبارک رجا کنيم که اين جشن سبب سرور کلّ باشد و اين
بزم بوحدت آسمانی تزيين يابد الهی الهی هذان القمران قد
اقترنا فی حبّک و اتّحدا فی عبوديّة عتبة تقديسک و اتّفقا علی خدمة
امرک فاجعل هذا الأقتران تجلّياً من فيوضاتک يا ربّی الرّحمن و اشراقاً
من انوار موهبتک يا کريم يا منّان حتّی يتفرّع هذه الدّوحة بفروعٍ خضلةٍ
نضلةٍ ريّانةٍ بفيض سحاب موهبتک انّک انت الکريم انّک انت العظيم
انّک انت الرّحمن الرّحيم   *
(88)
ای دو اولاد عزيز من اقتران شما چون بسمع من رسيد
بی‌نهايت ممنون و مسرور شدم که الحمد للّه آن دو طير با وفا در يک
آشيانه لانه نمودند و از خدا خواهم که يک عائله محترمه ئی
تشکيل نمايند زيرا اهميّت ازدواج بجهت تشکيل يک عائلهء
پربرکت است تا در کمال مسرّت مانند شمعها عالم انسان را روشن
نمايند زيرا روشنائی اين عالم بوجود انسانست اگر در اين جهان
انسان نبود مانند شجر بی‌ثمر بود حال اميدوارم که آن دو نفس
مانند يک شجر گردند و از رشحات ابر عنايت طراوت و لطافت
حاصل نمايند و پرشکوفه و ثمر گردند تا الی الأبد اين سلاله
باقی و بر قرار ماند و عليکما البهآء الأبهی   *
(89)
ای ثابت بر پيمان نامه ئی که بتاريخ  ٢می ١٩١٩
مرقوم نموده بودی رسيد حمد کن خدا را که در مواقع امتحان
ثابت و راسخی و متوسّل بملکوت ابهی از هيچ بلائی متزلزل
نگردی و از هيچ مشقّتی قصور و فتور نياری تا انسان بامتحان
نيفتد زر خالص از زر مغشوش ممتاز نگردد عذاب آتش امتحان است
که زر خالص در آن رخ بر افروزد و مغشوش سوخته و سياه گردد
حال تو الحمد للّه در امتحان ثابت و راسخی ابداً متزلزل نميشوی
اگر حَرَمت از تو بيزار گشته الحمد للّه جمال ابهی از تو راضی است
و در نهايت عنايت و التفات با وجود اين تا توانی با حرمت مدارا
کن شايد منقلب گردد و قلبش منوّر شود انفاقيکه بجهت تبليغ
نمودی بسيار مقبول اين انفاق در ملکوت الهی الی الأبد مذکور
زيرا سبب نشر نفحات است و اعلآء کلمة اللّه   *
(90)
الهی الهی انّ امتک هذه تتضرّع اليک و تتوکّل
عليک و تتوجّه اليک طالبة شمول الطافک الرّحمانيّة و ظهور
اسرارک الرّوحانيّة و سطوع انوارک السّبحانيّة ربّ ربّ نوّر
بصيرة قرينی و اشرح صدره بنور معرفتک و اجذب فؤاده الی
جمالک المبين و بشّر روحه بظهور نورک المنير ربّ اکشف عن
بصره الغطآء و اجزل عليه العطآء و اسکره من صهباء محبّتک
بين الوری و اجعله من ملائکتک يمشی علی الأرض و روحه متطائر
فی السّمآء و اجعله سراجاً يتلئلأ بنور عرفانک بين الملأ انّک
انت الکريم العزيز الوهّاب   *
(91)
ايّتها المبتهلة الی ملکوت اللّه طوبی لک بما انجذب
قلبک الی جمال اللّه و تنوّر بنور العرفان و اشرق فيه شعاع الملکوت
اعلمی انّ اللّه معک فی کلّ الأحوال و يحفظک من شئون الدّنيا
و يجعلک خادمة فی کرمه العظيم ... امّا قرينک الکريم يقتضی
ان تعامليه احسن معاملة و تواظبی علی رضآئه و المداراة معه
فی کلّ الأحوال حتّی يری بانّک بتوجّهک الی ملکوت اللّه زادت
رأفتک معه و محبّتک للّه و مراعاتک لرضآئه فی کلّ حال و انّی اتضرّع
الی اللّه ان يجعلک مستقيمة علی حبّ اللّه و ناشرة لنفحات القدس فی تلک البقاع    *
(92)
ای دو مؤمن باللّه خداوند بی‌مانند زن و مرد را
آفريده که با يکديگر در نهايت الفت آميزش نمايند و زندگانی کنند
و حکم يک جان داشته باشند زن و مرد دو رفيق و انيس هستند که
بايد در غم يکديگر باشند چون چنين باشند در نهايت خوشی و
شادمانی و آسايش دل و جان در اين جهان زندگانی کنند و در
ملکوت آسمانی مظهر الطاف الهی گردند و الّا در غايت تلخی
عمر بسر برند و هر دم آرزوی مردن نمايند و در جهان آسمانی نيز
شرمسار باشند پس بکوشيد که با يکديگر مانند دو کبوتر در آشيان
آميزش دل و جان نمائيد اينست خوشبختی در دو جهان
(93)
ای کنيز خدا هر زنی که کنيز خدا گردد آن فخر
امپراطورهای عالم است زيرا منسوب بخداست و سلطنتش ابديست
امّا امپراطريسهای عالم آنان را يک مشت خاک نام و نشان
نگذارد يعنی بمجرّد اينکه زير يک مشت خاک روند محو و نابود
گردند ولکن کنيزان ملکوتی سلطنت ابدی دارند قرون و اعصار
در آنان تأثيری ندارد مثلا ملاحظه کن از زمان مسيح تا بحال
چه قدر امپراطريسها آمده که هر يک سرور يک اقليم بودند ولی
حال نه نامی و نه نشانی ولکن مريم مجدليه يک کنيز قروی خدا
بود هنوز ستاره‌اش از افق عزّت ابديّه ميدرخشد پس تا توانی
بکوش که کنيز خدا باشی ستايش از کنونشن نموده بودی اين
کنونشن بعد اهميّت پيدا خواهد نمود زيرا خدمت بملکوت الهی
و وحدت بعالم انسانی مينمايد مروّج صلح عمومی است و مؤسّس
وحدت عالم انسانی نفوس را از تعصّبات دينی و جنسی و ترابی
نجات ميدهد و در سايه خيمه يک رنگ الهی منزل و مأوی ميبخشد
پس شکر کن خدا را که در اين کنونشن حضور يافتی و استماع تعاليم الهی نمودی   *
(94)
ای کنيز جمال ابهی نامه شما رسيد و از قرائت آن
سطور سرور موفور حاصل گشت الحمد للّه اماء رحمن انجمنی
آراستند که درس تبليغ بخوانند و بنشر نفحات اللّه پردازند و در فکر
تربيت اطفال باشند امّا اين محفل بايد روحانی محض باشد
يعنی مذاکرات بايد بيان حجج بالغه و براهين واضحه و ادلّه
قاطعه بر طلوع شمس حقيقت باشد و همچنين آنچه سبب تربيت
بنات و تعليم علوم و آداب و حسن سلوک و حسن اخلاق و عفّت و
عصمت و ثبات و استقامت و قوّت عزم و ثبوت نيّت و اداره منزل
و تربيت اطفال و آنچه از لوازم و ضروريّات بناتست تا اين بنات
در حضن کمالات و حجر حسن اخلاق تربيت شده وقتی که امّهات
گردند اطفال خويش را با حسن آداب و اخلاق از صغر سن تربيت
نمايند حتّی آنچه سبب صحّت بدن و قوّت و بنيه و صيانت اطفال
از عروض امراض است تحصيل نمايند و چون کار چنين حسن انتظام
يابد هر يک از اطفال نهال بيهمال جنّت ابهی شود   *
(95)
ای اماء رحمن محفل رحمانی که در آن مدينه
نورانی تأسيس نموديد بسيار بجا و مجری بود فی الحقيقه همّتی
نموديد و گوی سبقتی ربوديد و بعتبه کبريا بعبوديّتی قيام نموديد
و بموهبتی رسيديد حال بايد بکمال همّت و روحانيّت در آن محفل
نورانی جمع شويد و ترتيل آيات کتاب مبين نمائيد و بذکر حقّ
مشغول گرديد و بيان حجج و براهين نمائيد و در هدايت نسآء
آنديار بکوشيد و بتربيت بنات و اطفال پردازيد تا امّهات از صغر
سن اولاد را بتربيت تامّ تربيت نمايند و حسن اخلاق بيآموزند
و بفضائل عالم انسانی دلالت نمايند و از صدور حرکات مذمومه منع
کنند در آغوش تربيت بهائی پرورش دهند و تا آنکه طفلان نورسيده
از ثدی معرفت اللّه و محبّت اللّه شير بنوشند و نشو و نما نمايند
و حسن سلوک و علوّ فطرت و همّت و عزم و حزم در امور و استقامت در هر
کار و علويّت افکار و حبّ ترقّی و بلندی همّت و عفّت و عصمت آموزند
تا هر کاری را شروع نمايند از عهده برآيند زيرا در خصوص تربيت
اطفال امّهات بايد نهايت اهميّت بدهند و همّت بگمارند زيرا
شاخه تا تر و تازه است هر نوع تربيت نمائی تربيت شود پس امّهات
بايد طفلان خوردسال را مانند نهالها که باغبان می‌پرورد پرورش
دهند شب و روز بکوشند که در اطفال ايمان و ايقان و خشيت رحمان
و محبّت دلبر آفاق و فضائل اخلاق و حسن صفات تأسّس يابد
مادر اگر از طفل حرکت ممدوحی بيند ستايش کند و تحسين نمايد
و تطييب خاطر طفل کند و اگر ادنی حرکت بيفائده صدور يابد
طفل را نصيحت کند و عتاب نمايد و بوسائط معقوله حتّی زجر لسانی
جزئی اگر لازم باشد مجری دارد ولی ضرب و شتم ابداً جائز نيست
زيرا بکلّی اخلاق اطفال از ضرب و شتم مذموم گردد   *
(96)
ای اماء رحمن شکر کنيد جمال قدم را که در اين قرن
اعظم و عصر منوّر محشور شديد شکرانه اين الطاف اينکه در عهد
و ميثاق قوّت استقامت بنمائيد و بموجب تعاليم الهی و شريعت
مقدّسه حرکت نموده اطفال را از سنّ طفوليّت از ثدی تربيت کلّيّه
شير دهيد و پرورش نمائيد تا آداب و سلوک بموجب تعاليم الهی
از سنّ شير خواری در طبيعت اطفال رسوخ تامّ پيدا نمايد
زيرا اوّل مربّی و اوّل معلّم امّهاتند که فی الحقيقه مؤسّس سعادت
و بزرگواری و ادب و علم و دانش و فطانت و درايت و ديانت اطفالند   *
(97)
اساس متين دين اللّه را ارکان مبين مقرّر و مسلّم است
رکن اعظم علم و دانائيست و عقل و هوشياری و اطّلاع بر حقائق کونيّه
و اسرار الهی لهذا ترويج علم و عرفان فرض و واجب بر هر يک از
يارانست پس بايد آن انجمن رحمانی و آن محفل روحانی بتمام
قوّت در تربيت اطفال کوشند تا بآداب الهی و روش و سلوک بهائی
از خورد سالی تربيت شوند و مانند نهال بمآء سلسال وصايا و
نصايح جمال مبارک نشو و نما کنند   *
(98)
اگر مربّی نباشد جميع نفوس وحوش مانند و اگر معلّم
نباشد اطفال کلّ مانند حشرات گردند اين است که در کتاب الهی
در اين دور بديع تعليم و تربيت امر اجباريست نه اختياری يعنی
بر پدر و مادر فرض عين است که دختر و پسر را بنهايت همّت تعليم و
تربيت نمايند و از پستان عرفان شير دهند و در آغوش علوم و معارف پرورش بخشند
و اگر در اين خصوص قصور کنند در نزد ربّ غيور مأخوذ و مذموم و مدحورند   *
(99)
در خصوص اطفال مرقوم نموده بودی بايد از بدايت
اطفال را بتربيت الهی پرورش داد و همواره بذکر حق متذکّر نمود تا
محبّت اللّه در طينت آنان ثبوت و قرار يابد و با شير امتزاج نمايد *
(100)
اين اطفال را تربيت بهائی خواهم تا در ملک و ملکوت
ترقّی نمايند و سبب سرور دل و جان تو گردند در آينده اخلاق
عمومی بسيار فاسد گردد بايد اطفال را تربيت بهائی نمود تا سعادت
دو جهان يابند و الّا در زحمت و مشقّات افتند زيرا سعادت عالم
انسانی باخلاق رحمانيست   *
(101)
ای نفوس مطمئنّه از نصوص الهيّه چه در کتاب اقدس
و چه در سائر الواح اينست که بايد پدر و مادر اطفال خويشرا
تعليم آداب و علوم نمايند يعنی علوم بقدر لزوم تا طفلی
بی‌سواد نماند خواه از اناث و خواه از ذکور و اگر چنانچه
پدر قصور نمايد بايد اجبار گردند و اگر چنانچه عاجز
بايد بيت العدل تکفّل تعليم آن اطفال را بنمايد در هر صورت
نبايد طفل بی‌تعليم ماند اين از جمله فرائض قطعيّه است که
اهمال در آن سبب قهر و غضب الهی ميشود   *
(102)
ای ياران حقيقی جمع بشر نوع انسان بمثابه
اطفال دبستانند و مطالع نور و مظاهر وحی ربّ غفور اديب عجيب جليل
و مربّی بی‌نظير و مثيل در دبستان حقائق اين فرزندانرا بتعاليم
الهی تربيت نمايند و در آغوش عنايت پرورش دهند تا در جميع مراتب
ترقّی نموده مظاهر مواهب گردند مرکز سنوحات رحمانيّه شوند
و مجمع کمالات انسانيّه در کلّ شئون صوری و معنوی پنهان و عيان
جسمانی و روحانی ترقّی نمايند و عالم فانی را آئينه جهانمای جهان
جاودانی کنند پس ای دوستان حقّ شمس حقيقت چون در اين
دور عظيم در اشرف نقطه اعتدال ربيعی طلوع نمود و بر آفاق اشراق
کرد چنان حشر و نشری نمايد و شور و ولوله در اطباق وجود
اندازد و چنان نشو و نمائی ببخشد و چنان تابشی بتابد و ابر عنايتش
چنان ببارد و باران رحمتش چنان ريزش بنمايد و دشت و صحرا
چنان گل و رياحينی بروياند که غبرا جنّت ابهی گردد و روی
زمين بهشت برين شود و بسيط خاک چون محيط افلاک شود
عالم وجود عرصه محمود شود نقطه تراب مطلع الطاف ربّ الأرباب
گردد پس ای احبّای الهی جهد بليغ نمائيد تا شما مظهر اين
ترقّيات و تأييدات گرديد و مرکز سنوحات رحمانيّت شويد و مشرق
انوار احديّت گرديد و مروّج مواهب مدنيّت شويد و در آن کشور
رهبر کمالات انسانيّت گرديد و ترويج علوم و معارف نمائيد و در ترقّی
بدايع و صنايع کوشيد تعديل اخلاق نمائيد و بخلق و خوی سبقت بر
اهل آفاق جوئيد اطفال را از سن شير خواری از ثدی تربيت پرورش
دهيد و در مهد فضائل بپروريد و در آغوش موهبت نشو و نما
بخشيد از هر علم مفيدی بهره‌مند نمائيد و از هر صنايع بديع
نصيب بخشيد پرهمّت نمائيد و متحمّل مشقّت کنيد اقدام در امور
مهمّه بيآموزيد و تشويق بر تحصيل امور مفيده بنمائيد   *
(103)
تعليم اطفال و پرورش کودکان اعظم مناقب عالم
انسان و جاذب الطاف و عنايت حضرت رحمان زيرا اسّ اساس
فضائل عالم انسانيست و سبب تدرّج باوج عزّت جاودانی چون
طفل در کودکی تربيت شود مانند نهال در جويبار علم و دانش
بعنايت باغبان گلشن احديّت از زلال معانی بنوشد و البتّه پرتو
شمس حقيقت گيرد و بشعاع و حرارتش در گلشن وجود طراوت و لطافت
بی‌نهايت يابد پس اديب بايد طبيب باشد يعنی اطفال
را تعليم دهد و اخلاق را تعديل نمايد علم و دانش
آموزد و بخلق و خوی ربّانی پرورش دهد طبيب اخلاق باشد تا
ابناء آفاق را از علل و امراض روحانی معالجه نمايد اگر در اين مورد
عظيم همّت جليله مبذول شود عالم انسانی زينت ديگر يابد و
نورانيّت ديگر حاصل نمايد جهان ظلمانی نورانی شود و عالم
امکانی بهشت جاودانی گردد حتّی ديوان فرشتگان شوند و گرگان
شبان اغنام گردند و کلاب غزالان برّ وحدت شوند و درندگان
چرندگان شوند و مرغان تيز چنگ خوش نغمه و آهنگ گردند زيرا
حقيقت انسانيّه خطّ فاصل بين الظّلّ و النّور و مجمع البحرين و
نهايت قوس نزول است لهذا استعداد جميع مراتب دارد بتربيت
اکتساب فضائل کند و از عدم تربيت در اسفل درجات نقائص ماند
هر طفلی ممکنست که سبب نورانيّت عالم گردد و يا سبب ظلمانيّت
آفاق شود لهذا بايد مسئله تربيت را بسيار مهمّ شمرد و اطفال را
از کودکی از پستان محبّت اللّه شير داد و در آغوش معرفت اللّه تربيت
نمود تا نورانی گردند رحمانی شوند علم و دانش آموزند و خلق و
خوی فرشتگان يابند حال چون شما باين خدمت مقدّسه معيّن
شده‌ايد البتّه بايد نهايت همّت مجری داريد تا آن مدرسه
بجميع شئون و مراتب شهير آفاق گردد و سبب عزّت کلمة اللّه شود
(104)
ای احبّای الهی و اماء رحمن جمهور عقلاء بر آنند
که تفاوت عقول و آراء از تفاوت تربيت و تعليم آدابست يعنی عقول
در اصل متساويست ولی تربيت و تعليم آداب سبب گردد که عقول
متفاوت شود و ادراکات متباين اين تفاوت در فطرت نيست بلکه
در تربيت و تعليم است و امتياز ذاتی از برای نفسی نيست .....
انبيا نيز تصديق اين رأی را ميفرمايند که تربيت نهايت تأثير در بشر
دارد ولی ميفرمايند عقول و ادراکات در اصل و در فطرت نيز
متفاوتست و اين امربديهی است قابل انکار نه چنانکه ملاحظه مينمائيم
اطفالی هم سن و هم وطن و هم جنس بلکه از يک خاندان در تحت
تربيت يک شخص پرورش يابند با وجود اين عقول و ادراکاتشان
متفاوت يکی ترقّی سريع نمايد و يکی پرتو تعليم بطیء گيرد و يکی در
نهايت درجه تدنّی ماند خزف هر چه تربيت شود لؤلؤ لئلا نگردد
و سنگ سياه گوهر جهانتاب نشود و حنظل و زقّوم بتعليم و تربيت
شجره مبارکه نگردد يعنی تربيت گوهر انسانيرا تبديل نکند
ولکن تأثير کلّی نمايد و بقوّه نافذه آنچه در حقيقت انسان از کمالات
و استعداد مندمج و مندرج بعرصه ظهور آرد تربيت دهقان
حبّه را خرمن کند و همّت باغبان دانه را درخت کهن نمايد لطف
اديب اطفال دبستانرا باوج رفيع رساند و عنايت مربّی کودک حقير را
بر سرير اثير نشاند پس واضح و مبرهن گرديد که عقول در اصل فطرت
متفاوتست و تربيت را نيز حکمی عظيم و تأثيری شديد   *
(105)
و امّا تفاوت بين مدنيّت طبيعيّه که اليوم منتشر
است و بين مدنيّت الهيّه که از نتائج بيت العدل خواهد بود
فرق اينست که مدنيّت طبيعيّه بقوّه قوانين جزائيّه و قصاص رادع و
مانع خلق از ارتکاب قبايح اعمال گردد و با وجود اين اينست که
ملاحظه مينمائی که قوانين مجازات و احکام زجريّه متّصل در انتشار
است و ابداً قانون مکافاتی در ميان نه و در جميع شهرهای
اوروپ و امريک ابنيه واسعه حبسخانه‌ها بجهت زجر ارباب جرائم
تأسيس و بنا شده است امّا مدنيّت الهيّه نفوس بشر را چنان
تربيت نمايد که نفسی ارتکاب جرائم ننمايد الّا افراد نادره که
آن ابداً حکم ندارد پس فرق است در اينکه نفوس را از قبايح و
جرائم بواسطه زجر و قصاص و شدّت انتقام منع نمائيم و يا آنکه چنان
تربيت کنی و نورانيّت بخشی و روحانيّت بدهی که نفوس بدون خوف
از زجر و انتقام و قصاص از جرائم اجتناب نمايند بلکه نفس جرائم را
نقمت کبری و جزاء عظيم شمرند و منجذب فضائل عالم انسانی شوند
و در آنچه سبب نورانيّت بشر است و ترويج صفاتيکه مقبول درگاه
کبرياست جانفشانی کنند پس ملاحظه نما که در بين مدنيّت
طبيعی و مدنيّت الهيّه چه قدر فرق و امتياز است مدنيّت طبيعی
بزجر و قصاص بشر را مانع از اذيّت و ضرر گردد و از ارتکاب جرائم
باز دارد ولی مدنيّت الهيّه چنان تربيت نمايد که نفوس بشريّه بدون
خوف از جزا اجتناب از اجرام کنند و نفس جرم نزد آنان اعظم
عقوبت گردد و بنهايت جذب و وله باکتساب فضائل انسانی و
ما به التّرقّی بشری و آنچه سبب نورانيّت عالم انسانيست پردازند   *
(106)
تعليم اطفال و تربيت نونهالهای جنّت ابهی
از اعظم خدمات درگاه کبرياست تا مانند لئالی موهبت در صدف
تربيت بفيض هدايت پرورش يافته زينت اکليل عزّت ابديّه گردند
ولی قيام باين خدمت بسيار مشکلست و از عهده بر آمدن مشکلتر
اميدوارم که آنجناب موفّق باين خدمت عظمی گردند و از عهده برآيند
تا مظهر موهبت کبری شوند تا جميع اطفال بتربيت الهيّه تربيت
شده خلق و خويشان مانند نفحات گلشن ابهی معطّر گردد و مشام
آفاق را معنبر کند   *
(107)
اميد عبدالبهآء چنان است که آن نو رسيدگان در
دبستان عرفان نزد اديب عشق چنان تربيت و پرورش يابند و در
مقامات معنوی معانی و اسرار آموزند که هر يک در جنّت ابهی
مانند عندليب گويا گلبانگ اسرار بلند کند و براز و نياز پردازد   *
(108)
مسئله اخلاقرا بسيار اهميّت بدهيد جميع آباء و
امّهات بايد اطفال را متمادياً نصيحت کنند و بر آنچه سبب عزّت
ابديّه است دلالت نمايند اطفال مدرسه را از صغر سنّ بنطقهای
مکمّل دلالت نمائيد که در اوقات فرصت و راحت مشغول بنطق
فصيح گردند و بيان بليغ نمايند   *
(109)
ای مظاهر الطاف الهی در اين دور بديع اساس
متين تمهيد تعليم فنون و معارف است و بنصّ صريح بايد جميع
اطفال بقدر لزوم تحصيل فنون نمايند لهذا بايد در هر شهری
و قريه ئی مدارس و مکاتب تأسيس گردد و جميع اطفال بقدر لزوم
تحصيل فنون نمايند لهذا در هر شهری و قريه ئی مدارس
و مکاتب تأسيس گردد و جميع اطفال بقدر لزو م
در شهر و لزوم در قريه در تحصيل بکوشند لهذا هر نفسی که
انفاق در اين مورد نمايد شبهه نيست که مقبول درگاه احديّت
شود و مورد تحسين و تمجيد ملأ اعلی گردد چون در اين امر
عظيم جهد بليغ مبذول داشتيد لهذا اميد چنين که مکافات
از ربّ الآيات البيّنات حصول يابد و مشمول لحظات عين رحمانيّت گرديد   *
(110)
و امّا ترتيب مدرسه بايد اطفال اگر ممکن يک نوع
لباس بپوشند ولو قماش تفاوت داشته باشد اگر چه بهتر آن است
که از يک قماش باشد ولی اگر ممکن نه ضرری نه و تلامذه بايد
در نهايت طهارت و نظافت باشند هر چه نظافت بيشتر بهتر
و موقع مدرسه در جائی بايد باشد که هوا در نهايت لطافت باشد
و حسن آداب تلامذه را بايد بغايت دقّت نمود و اطفال را تشويق
و تحريص بر فضائل عالم انسانی نمود تا از صغر سن بلند همّت و
پاک دامن و خوش سلوک و طيّب و طاهر تربيت شوند و در امور عزم
شديد و نيّت قوی حاصل نمايند از هزل در کنار باشند و در هر
مقصد عزم صميمی داشته باشند تا در هر موردی ثبات و استقامت
کنند تربيت و آداب اعظم از تحصيل علوم است طفل طيّب طاهر
و خوش طينت و خوش اخلاق ولو جاهل باشد بهتر از طفل بی‌ادب
کثيف بد اخلاق ولو در جميع فنون ماهر گردد زيرا طفل خوش رفتار
نافع است ولو جاهل و طفل بد اخلاق فاسد و مضرّ است ولو عالم
ولی اگر علم و ادب هر دو بيآموزد نور علی نور گردد اطفال مانند
شاخه تر و تازه‌اند هر نوع تربيت نمائی نشو و نما کنند باری
در بلندی همّت اطفال بسيار کوشش نمائيد که چون ببلوغ رسند
مانند شمع بر افروزند و بهوی و هوس که شيوه حيوان نادان است
آلوده نگردند بلکه در فکر عزّت ابديّه و تحصيل فضائل عالم انسانی باشند   *
(111)
اسّ اساس سيّئات نادانی و جهالت است لهذا
بايد باسباب بصيرت و دانائی تشبّث نمود و تعليم اخلاق کرد
و روشنی بآفاق داد تا در دبستان انسانی تخلّق باخلاق روحانی
نمايند و يقين کنند که هيچ جحيم وسعيری بدتر از خلق و خوی
سقيم نه و هيچ جهنّم و عذابی کثيف‌تر از صفات موجب عتاب نيست
تا تربيت بدرجه رسد که قطع حلقوم گواراتر از کذب مشئوم شود
و زخم سيف و سنان آسان‌تر از غضب و بهتان گردد آتش غيرت
بر افروزد و خرمن هوا و هوس بسوزد هر يک از ياران الهی رخش
باخلاق رحمانی چون مه تابان بدرخشد و نسبتشان بآستان الهی
حقيقی گردد نه مجاز اساس بنيان شود نه طراز الوان لهذا
بايد مکتب اطفال بنهايت انتظام باشد تعليم و تعلّم محکم گردد
و تهذيب و تعديل اخلاق منتظم شود تا در صغر سن در حقيقت
اطفال تأسيس الهی شود و بنياد رحمانی بنياد گردد اين مسئله
تعليم و تهذيب و تعديل و تشويق و تحريص را بسيار مهمّ شمريد که
از اسّ اساس الهی است که بلکه انشاء اللّه از دبستانهای الهی
اطفال نورانی باشرف کمالات انسانی مبعوث گردند و سبب نورانيّت
ايران بلکه عموم امکان شوند تعليم و تهذيب بعد از بلوغ بسيار
دشوار شود تجربه شده است که نهايت سعی و کوشش را مينمايند
تا خلقی از اخلاق نفسی را تبديل کنند نمی شود اگر اليوم اندکی
متنبّه گردد بعد از ايّامی معدود فراموش کند و بر حالتی که معتاد
و خوی نموده راجع شود پس بايد از طفوليت اين اساس متين را
بنهند زيرا تا شاخ تازه و تر است بکمال سهولت مستقيم و راست
گردد مقصود اينست که اسّ اساس الهی اخلاق رحمانيّت است
که زينت حقيقت انسانی است و علم و دانش است که سبب ترقّی
عالم بشريّت است در اين قضيّه بايد احبّای الهی نهايت اهميّت
و غيرت را مبذول دارند   *
(112)
در اين امر مبارک مسئله ايتام بسيار اهميّت دارد
ايتام را بايد نهايت نوازش نمود و پرورش داد و تعليم کرد و
تربيت نمود علی الخصوص تعاليم حضرت بهآءاللّه بقدر امکان
بهر يتيمی بايد تعليم کرد از خدا خواهم که اطفال ايتام را پدر
و مادر مهربان باشی و بنفحات روح القدس آنان را زنده نمائی تا
ببلوغ رسند و هر يک عالم انسانی را خادم حقيقی گردند بلکه شمع روشن شوند   *
(113)
بايد امّهات را تعليمات الهيّه داد و نصايح مؤثّره
کرد و تشويق و تحريص تربيت کودکان نمود زيرا اوّل مربّی اطفال
امّهاتند آنها بايد در بدايت طفل رضيع را از ثدی دين اللّه و
شريعت اللّه شير دهند تا محبّت اللّه با شير اندر آيد و با جان برون رود
و تا امّهات تربيت اطفال ننمايند و تأسيس آداب الهيّه نکنند
من بعد تربيت نتائج کلّيّه نبخشد محافل روحانيّه بايد بجهت
تربيت اطفال تعاليم منتظمه بجهت امّهات ترتيب دهند که چگونه
طفل را بايد از سنّ شير خوارگی تربيت نمود و مواظبت کرد و آن
تعليمات را بجميع امّهات دستور العمل دهند تا همه مادرها
اطفال را بموجب آن تعاليم تربيت نمايند و پرورش دهند و
تازه نهالان گلشن محبّت اللّه از حرارت شمس حقيقت و نسيم نوبهار
الهی و تربيت امّهات نشو و نما نموده هر يک در جنّت ابهی
شجره پرثمره گردند و از فيض ربيع در اين موسم بديع طراوت و لطافت بی‌نهايت يابند   *
(114)
ای مادران مهربان اينرا بدانيد که در نزد يزدان
اعظم پرستش و عبادت تربيت کودکانست بآداب کمال انسانيّت
و ثوابی اعظم ازين تصوّر نتوان نمود   *
(115)
ای دو کنيز عزيز الهی انسان آنچه بلسان گويد
بايد باعمال و افعال اثبات کند اگر ادّعای ايمان نمايد بايد
بموجب تعاليم ملکوت ابهی عمل نمايد الحمد للّه شما باعمال
قول خويش را ثابت نموديد و بتأييدات الهيّه موفّق شديد و
اطفال بهائيرا جمع نموده در بامداد تعليم مناجات ميدهيد
اين عمل بسيار مقبول و سبب سرور قلوب که آن اطفال هر صبح
توجّه بملکوت نموده بذکر حقّ مشغول گردند و در نهايت ملاحت
و حلاوت مناجات کنند آن اطفال بمثابه نهالند و اين تعليم
و مناجات مانند باران که طراوت و لطافت بخشد و بمثابه نسيم
محبّت اللّه که باهتزاز آرد طوبی لکم و حسن مآب *
(116)
ای دختر ملکوت نامه‌هايت رسيد و از مضمون معلوم
گرديد که والده محترمه‌ات صعود بجهان پنهان نموده و تنها
مانده ئی و آرزويت خدمت پدر عزيز است و خدمت بملکوت اللّه
متحيّری که بکدام پردازی البتّه بخدمت پدرت پرداز و در اين ضمن
هر وقت فرصت يافتی بنشر نفحات اللّه مشغول شو   *
(117)
ای عزيز عبدالبهآء پسر آن پدر باش و ثمر آن شجر
زاده عنصر جان و دل او باش نه همين آب و گل پسر حقيقی آنست
که از عنصر روحانی انسان منشعب گردد از خدا خواهم که در جميع
اوقات موفّق و مؤيّد باشی   *
 (118)
ای نورسيدگان بهائيان و طالبان علم و عرفان
انسانرا امتياز از حيوان بچند چيز است اوّل صورت رحمانيّت
است و مثال نورانيّت چنانچه در تورات ميفرمايد لنعملنّ انسانا
علی صورتنا و مثالنا اين صورت رحمانيّت عبارت از جمعيّت صفات
کماليّه است که انوارش از شمس حقيقت جلوه بر حقائق انسانيّه نمايد
و از اعظم صفات کماليّه علم و دانائی است پس بايد شب و روز بکوشيد
و سعی بليغ مبذول داريد و آرام نگيريد تا از جميع علوم و فنون
نصيب موفور يابيد و صورت رحمانيّت از شمس حقيقت تجلّی بر مرايای
عقول و نفوس نمايد عبدالبهاء را آرزو چنان که هر يک از شما در
مدارس علوم معلّم اوّل شمرده شويد و در دبستان حقائق و معانی
سر دفتر دانائی گرديد   *
(119)
اطفال بهائی بايد در تحصيل علوم و فنون از سائر
اطفال ممتاز باشند زيرا مشمول نظر عنايتند آنچه اطفال ديگر
در مدّت يکسال تحصيل نمايند تازه نهالان جنّت عرفان کودکان
بهائی بايد در مدّت يکماه تحصيل نمايند آرزوی دل و جان
عبدالبهای مهربان اينست که نو رسيدگان بهائی هر يک در علم
و عرفان شهير آفاق گردند و البتّه نهايت همّت و سعی و غيرت در
تحصيل علوم و فنون خواهند نمود   *
(120)
ای اطفال عزيز من نامه شما رسيد ولکن چنان فرحی
حاصل شد که بتحرير و تقرير نيايد که الحمد للّه قوّه ملکوت الهيّه
چنين اطفالی تربيت نموده که از سنّ طفوليّت آرزوی تربيت بهائی
دارند تا از صغر سنّ بخدمت عالم انسانی پردازند نهايت آمال
و آرزوی من اينست که شما که اطفال منيد چنانکه بايد و شايد
بموجب تعاليم حضرت بهآءاللّه تربيت بهائی شويد و هر يک
عالم انسانی را شمعی نورانی گرديد و در خدمت عموم بشر جانفشانی
نمائيد از راحت و آسايش خويش بگذريد تا سبب آسايش عالم آفرينش
گرديد اميدم چنانست که چنين گرديد و سبب سرور و شادمانی
من در ملکوت الهی شويد   *
(121)
يا صغيرة السّنّ و کبيرة العقل کم من طفل صغير
و هو بالغ رشيد و کم من کهلٍ جاهل و سفيه فالرّشد و البلوغ
بالعقل و النّهی و ليس بالسّنّ و امتداد الحيات انّک عرفت ربّک
و انت صغيرة السّنّ ولکن الوف من النّساء غافلات عن ذکر اللّه
محتجبات عن ملکوت اللّه محرومات من فيض موهبة اللّه و انّک
انت اشکری ربّک علی هذه الموهبة العظمی و اسئل اللّه الشّفآء
لوالدتک المحترمة فی ملکوت اللّه  *
(122)
و امّا ماسئلت فی تربية الأطفال فعليک ان ترضعيهم
من ثدی محبة اللّه و تشويقهم الی الرّوحانيّات و التّوجّه الی اللّه
و حسن الآداب و احسن الأخلاق و اکتساب الفضائل و الخصائل
المحمودة فی عالم الأنسان و درس العلوم بغاية الأتقان حتّی
يکونوا روحانيّين ملکوتيّين منجذبين بنفحات القدس من صغر
سنّهم و يتربّوا تربية دينيّة روحانيّة ملکوتيّة و انّی ادعو اللّه ان يوفّقهم علی ذلک   *
(123)
ای ناظر بملکوت اللّه نامه تو رسيد از مضمون معلوم
گرديد که مشغول تعليم اطفال احبّا هستی و آن کودکان معصوم
کلمات مکنونه و مناجات تعليم گرفته‌اند و بمعنی بهائی بودن پی
برده‌اند تعليم اين اطفال مثل نهالهای تازه ئی در گلشن
ابهی است که دهقان مهربان بتربيت آنها مشغول و البتّه نتائج
مطلوبه حصول خواهد يافت علی الخصوص تفهيم شروط و اخلاق
بهائی زيرا بايد اطفال صغير بجان و دل مطّلع بر آن شوند که
بهائی بلفظ نيست بمعنی است هر طفلی بايد بتربيت الهی
تربيت شود تا مجمع اخلاق حميده گردد و سبب عزّت امر اللّه شود
و الّا لفظ بهائی بی‌ثمر نتيجه ندارد باری تا توانی بکوش تا
اين اطفال را بفهمانی که بهائی يعنی انسان جامع جميع کمالات
بايد مثل شمع روشن باشد نه اينکه ظلمات اندر ظلمات باشد
و اسمش بهائی نام مدرسه را مدرسه يکشنبه بهائيان بگذاريد   *
(124)
مدرسه اطفال در روز يکشنبه و قرائت الواح و تعاليم
حضرت بهآءاللّه و القآء کلمة اللّه بر مسامع اطفال بسيار مبارکست
البتّه دائماً اين انجمن را مجری داريد و اهميّت بدهيد تا
روز بروز توسيع يابد و بنفثات روح القدس زنده گردد اگر چنانچه
بايد و شايد اين انجمن ترتيب يابد يقين بدان نتائج عظيمه
بخشد ولی ثبات و استقامت لازمست نه آنکه ايّامی چند دوام
نمايد بعد کم کم فراموش شود شرط استقامتست و در هر امری که
ثبوت و استقامت گردد البتّه نتيجه بخشد و الّا ايّامی چند دوام
نمايد بعد مختل گردد   *
(125)
تبديل معلّمين نه سريعاً جائز و نه مدّتی بسيار
متوسط بهتر است انعقاد مجلس شما در وقت نماز در معابد سائره
مناسبتی ندارد سبب کدورت سائرين ميگردد اطفال بهائی
چون مدرسه مخصوص در روز يکشنبه دارند لهذا اگر بسائر مدارس
بروند از اين محروم ميمانند و امّا اگر اطفال نفوسی که بهائی
نيستند بخواهند در مدرسه بهائی بيايند دخولشان جائز
و اگر در اين مدرسه از جميع اساس اديان نبذه ذکر شود محض
اطّلاع اطفال ضرری ندارد و چون اطفال کمند حال کلاسهای
متعدّد ممکن نه طبيعی يک کلاس بايد باشد در مسئله اخيره
که راجع بکدورت بين اطفالست هر طوری که مناسب ميدانيد مجری داريد   *
(126)
نامه تو رسيد حمد خدا را که مژده صحّت و عافيت
تو داد و خبر اين داشت که حاضر دخول در مدرسه زراعی
هستی بسيار موافق تا ميتوانی بکوش در فنّ زراعت نهايت
مهارت را حاصل نمائی زيرا بموجب تعاليم الهی تحصيل فنون
و اتقان صناعت عبارت از عبادتست شخصی اگر بتمام همّت بتحصيل
علمی پردازد و يا باتقان صناعتی کوشد مانند آنست که در کنائس و
معابد عبادت الهی مينمايد پس تو چون در مدرسه زراعی داخل
شوی و بکمال همّت تحصيل فنون نمائی فی الحقيقه شب و روز بعبادت
مشغولی و اين عبادت مقبول درگاه کبريا چه موهبتی اعظم از اين
که علم عبارت از عبادت باشد و صنعت عبارت از خدمت بملکوت اللّه باشد    *
(127)
ای بنده حق بدايع صنايع در اين دور جامع از عبادت
جمال لامع شمرده گشته ملاحظه فرما که چه عنايتست و چه
موهبت که صنعت عبادتست پيشينيان گمان مينمودند که
صنعت غفلت است بلکه آفت است و مانع از قرب حضرت احديّت
حال ملاحظه فرما که رحمت کبری و موهبت عظمی چگونه جحيم را
جنّت نعيم کرد و گلخن ظلمانيرا گلشن نورانی نمود اهل صنعت
بايد در هر دم صد هزار شکرانيّت بعتبه مقدّسه اظهار دارند
و در صنايع خويش نهايت همّت و دقّت را مجری نمايند تا ابدع
صنعت در نهايت لطافت و ظرافت در معرض عمومی عالم جلوه نمايد   *
(128)
نامه رسيد اميدوارم که در صون حمايت حقّ
محفوظ و مصون مانی و همواره بذکر حقّ مشغول باشی و در اکمال
صنعت بکوشی همّتی عظيم بنمائی تا در صنعت فريد گردی و شهير
آن صفحات شوی زيرا اتقان در صنعت در اين دور رحمانی
عبادتست و در عين اشتغال بصنعت از ذکر حق فراغت نيابی   *
(129)
ای ياران پاک يزدان تنزيه و تقديس در جميع
شئون از خصائص پاکانست و از لوازم آزادگان اوّل کمال تنزيه
و تقديس است و پاکی از نقائص چون انسان در جميع مراتب پاک و
طاهر گردد مظهر تجلّی نور باهر شود در سير و سلوک اوّل پاکی و
بعد تازه‌گی و آزاده گی جوی را بايد پاک نمود بعد آب عذب
فرات جاری نمود و ديده پاک ادراک مشاهده و لقا نمايد و مشام
پاک استشمام رائحه گلشن عنايت فرمايد و قلب پاک آينه جمال
حقيقت گردد اينست که در کتب سماويّه وصايا و نصايح الهيّه
تشبيه بآب گشته چنانچه در قرآن ميفرمايد و انزلنا من السّماء
ماءً طهورا و در انجيل ميفرمايد تا نفسی تعميد بآب و روح نيابد
در ملکوت الهی داخل نشود پس واضح شد که تعاليم الهيّه
فيض آسمانيست و باران رحمت الهی و سبب طهارت قلوب انسانی
مقصود اين است که در جميع مراتب تنزيه و تقديس و پاکی و لطافت
سبب علويّت عالم انسانی و ترقّی حقائق امکانيست حتّی در عالم
جسمانی نيز لطافت سبب حصول روحانيّت است چنانکه صريح
کتب الهی است و نظافت ظاهره هر چند امريست جسمانی ولکن
تأثير شديد در روحانيّات دارد مانند الحان بديع و آهنگ خوش
هر چند اصوات عبارت از تموّجات هوائيّه است که در عصب صماخ
گوش تأثير نمايد و تموّجات هوا عَرَضی از اَعراض است که قائم
بهواست با وجود اين ملاحظه مينمائيد که چگونه تأثير در ارواح
دارد آهنگ بديع روح را طيران دهد و قلب را باهتزاز آرد مراد
اين است که پاکی و طهارت جسمانی نيز تأثير در ارواح انسانی
کند ملاحظه نمائيد که پاکی چه قدر  مقبول درگاه کبريا و منصوص
کتب مقدّسه انبياست زيرا کتب مقدّسه منع از تناول هر شیء کثيف
و استعمال هر چيز ناپاک مينمايد ولی بعضی منهیّ قطعی بود
و ممنوع بکلّی و مرتکب آن مبغوض حضرت کبريا و مردود نزد اوليا
مانند اشياء محرّمه تحريم قطعی که ارتکاب آن از کباير معاصی
شمرده ميشود و از شدّت کثافت ذکرش مستهجن است امّا
منهيّات ديگر که ضرر فوری ندارد ولی تأثيرات مضرّه بتدريج
حاصل گردد آن منهيّات نيز عند اللّه مکروه و مذموم و مدحور
ولی حرمت قطعی منصوص نه بلکه تنزيه و تقديس و طهارت و پاکی
و حفظ صحّت و آزاده‌گی مقتضی آن از آنجمله شرب دخان است
که کثيف است و بد بو و کريهست و مذموم و بتدريج مضرّتش مسلّم
عموم و جميع اطبّاء حاذقه حکم نموده‌اند و تجربه نيز گرديده که
جزئی از اجزاء مرکّبه دخان سمّ قاتل است و شارب معرض علل و
امراض متنوّع اين است که در شربش کراهت تنزيهی بتصريح
وارد حضرت اعلی روحی له الفداء در بدايت امر بصراحت منع
فرمودند و جميع احبّاء ترک شرب دخان نمودند ولی چون
زمان تقيّه بود هر نفسی که از شرب دخان امتناع مينمود مورد اذيّت
و جفا ميشد بلکه در معرض قتل ميآمد لهذا احبّاء بجهت تقيّه
بشرب دخان پرداختند بعد کتاب اقدس نازل شد چون تحريم
دخان صريح کتاب اقدس نبود احبّاء ترک ننمودند امّا جمال مبارک
هميشه از شرب دخان اظهار کراهت ميفرمودند حتّی در بدايت
بملاحظه ئی قدری استعمال ميفرمودند بعد بکلّی ترک فرمودند
و نفوس مقدّسی که در جميع امور متابعت جمال مبارک مينمودند
آنان نيز بکلّی ترک شرب دخان کردند مقصود اين است که
شرب دخان عند الحقّ مذموم و مکروه و در نهايت کثافت و در غايت
مضرّت ولو تدريجاً و از اين گذشته باعث خسارت اموال و تضييع
اوقات و ابتلای بعادت مضرّه است لهذا در نزد ثابتان بر ميثاق
عقلاً و نقلاً مذموم و ترک سبب راحت و آسايش عموم و اسباب طهارت
و نظافت دست و دهان و مو از تعفّن کثيف بدبو است البتّه احبای
الهی بوصول اين مقاله بهر وسيله باشد ولو بتدريج ترک اين
عادت مضرّه خواهند فرمود چنين اميدوارم .
امّا مسئلهء افيون کثيف ملعون نعوذ باللّه من عذاب اللّه
بصريح کتاب اقدس محرّم و مذموم و شربش عقلاً ضربی از جنون
و بتجربه مرتکب آن بکلّی از عالم انسانی محروم پناه بخدا ميبرم
از ارتکاب چنين امر فظيعی که هادم بنياد انسانيست و سبب
خسران ابدی جان انسانرا بگيرد وجدان بميرد شعور
زائل شود ادراک بکاهد زنده را مرده نمايد حرارت طبيعت
را افسرده کند ديگر نتوان مضرّتی اعظم از اين تصوّر نمود
خوشا بحال نفوسيکه نام ترياک بر زبان نرانند تا چه رسد باستعمال
آن .  ای ياران الهی جبر و عنف و زجر و قهر در اين دوره الهی
مذموم ولی در منع از شرب افيون بايد بهر تدبيری تشبّث نمود
بلکه از اين آفت عظمی نوع انسان خلاصی و نجات يابد و الّا وا ويلا
علی کلّ من يفرط فی جنب اللّه   .
ای پروردگار اهل بها را در هر موردی تنزيه و تقديس بخش و از هر
آلوده‌گی پاکی و آزاده‌گی عطا کن از ارتکاب هر مکروه نجات ده
و از قيود هر عادت رهائی بخش تا پاک و آزاد باشند و طيّب و طاهر
گردند سزاوار بنده‌گی آستان مقدّس شوند و لايق انتساب
بحضرت احديّت از مسکرات و دخان رهائی بخش و از افيون
مورث جنون نجات و رهائی ده و بنفحات قدس مأنوس کن تا نشأه
از باده محبّت اللّه يابند و فرح و سرور از انجذابات بملکوت ابهی
جويند چنانچه فرمودی آنچه در خمخانه داری نشکند صفرای
عشق زانشراب معنوی ساقی همی بحری بيار .
ای ياران الهی ترک دخان و خمر و افيون بتجربه رسيده که چگونه
سبب صحّت و قوّت و وسعت ادراک و شدّت ذکاء و قوّت اجسام است
طائفه ئی اليوم موجود که آنان از دخان و مسکرات و افيون محترز
و مجتنبند آن طائفه بر طوائف سائره در قوّت و شجاعت و صحّت و
ملاحت و صباحت منتهای تفوّق دارند يکی از آنان ده نفر از
طوائف سائره را مقاومت نمايد و اين تجربه در عموم است يعنی
عموم افراد آن طائفه بر عموم افراد سائر طوائف از هر جهت متفوّقند
پس همّتی نمائيد تا تنزيه و تقديس کبری که نهايت آرزوی عبدالبهاست
در ميان اهل بها جلوه نمايد و حزب اللّه در جميع شئون و کمالات
فائق بر سائر نوع انسان گردند و در ظاهر و باطن ممتاز از ديگران
و در طهارت و نظافت و لطافت و حفظ صحّت سر خيل عاقلان و در
آزادگی و فرازانگی و حکم بر نفس و هوی سرور پاکان و آزادگان و عاقلان   *
(130)
ای طبيب اديب ... تو الحمد للّه که دو قوّه
داری طبابت جسمانی و طبابت روحانی و روحانيّات را نفوذی
عظيم در عالم جسمانی مثلاً مريض را بشارتی ده و سرور و تسلّی ده
و بوجد و طرب آر بسيار واقع که آن سرور و فرح سبب شفای عاجل
شد ... حال چون چنين است بدو قوّه معالجه نما
احساسات روحانيّه را در امراض عصبيّه تأثيری عجيب است
(131)
در وقت معالجه توجّه بجمال مبارک کن و آنچه بر
قلب القا ميشود مجری دار مريضانرا بفرح الهی و سرور روحانی
معالجه نما دردمندانرا درمان بشارت کبری ده و مجروحين را
مرهم موهبت عظمی بخش ببالين هر بيماری چون حاضر گردی
سرور و فرح و شادمانی ده و بقوّه روحانی انجذابات رحمانی بخش اين
نفس رحمانی حيات بخش عظم رميم است و محيی ارواح هر عليل و سقيم   *
(132)
نقاهت هر چند از عوارض ذاتيّه انسانست ولی
فی الحقيقه مشکل است نعمت صحّت بر جميع نعما مرجّح است   *
(133)
اسباب شفای امراض دو نوع است سبب جسمانی و
سبب روحانی امّا سبب جسمانی معالجه طبيبان و امّا سبب روحانی
دعا و توجّه رحمانيان و هر دو را بايد بکار برد و تشبّث نمود امراضی
که بسبب عوارض جسمانی عارض گردد بدوای طبيبان معالجه شود
و بعضی امراض که بسبب امور روحانی حاصل شود آن امراض
باسباب روحانی زائل گردد مثلاً امراضی که منبعث از احزان
و خوف و تأثّرات عصبيّه حاصل گردد معالجه روحانی بيش از
علاج جسمانی تأثير دارد پس اين دو نوع معالجه را بايد مجری
داشت هيچيک مانع از ديگری نيست لهذا شما معالجه
جسمانيرا منظور داريد زيرا اين هم از فضل و عنايات الهيّه است
که فنّ طبابت را برای بندگان خود کشف و آشکار تا از اين نيز
مستفيد گردند و همچنين بمعالجه روحانی نيز نهايت اهتمام نما
زيرا تأثيرات عجيبه دارد و اگر علاج حقيقی خواهی که روح
انسانيرا از هر مرضی شفا دهد و بصحّت ملکوتيّهء الهيّه فائز نمايد
آن وصايا و تعاليم الهيّه است بآن اهتمام نما   *
(134)
ای منجذب بنفحات الهيّه مکتوب مفصّل که
بمسس گتسينگر لوا مرقوم نموده بوديد ملاحظه گرديد فی الحقيقه
در مسئله مدخل أمراض تدقيقی نموده بوديد وفی الواقع عصيانرا
مدخلی عظيم در امراض جسمانيّه محقّق است اگر چنانچه بشر
از اوساخ عصيان و طغيان بری بود و بر ميزان طبيعی خلقی بدون
اتّباع شهوات سلوک و حرکت مينمود البتّه امراض باين شدّت
تنوّع نمی‌يافت و استيلا نمينمود زيرا بشر منهمک در شهوات شد
و اکتفا باطعمه بسيطه نکرد طعامهای مرکّب و متنوّع و متباين
ترتيب داد و منهمک در آن و در رذائل و خطايا شد و از اعتدال
طبيعی منحرف گشت لهذا امراض شديده متنوّعه گوناگون حادث
گرديد زيرا حيوان من حيث الجسم ترکيب انسان است ولی چون
باطعمه بسيطه قناعت نمايد و چندان در اجرای شهوات مصرّانه
نکوشد و ارتکاب معاصی ننمايد امراضش بالنّسبه بانسان قليل است
پس معلوم شد که عصيان و طغيان انسان را مدخلی عظيم در امراض
است و اين امراض بعد از حدوث ترکيب شود و توالد و تناسل نمايد
و سرايت در ديگران کند اين اسباب معنوی علل و امراض است و امّا
اسباب جسمانی صوری امراض اختلال ميزان اعتدال در اجزای مرکّبه
جسم انسانيست مثلاً جسم انسان از اجزای متعدّده مرکّب است ولی
هر جزئی از اين اجزا را مقداری معيّن که ميزان اعتدال است و چون اين
اجزاء بر حسب ميزان معتدل طبيعی در مقدار باقی و بر قرار ماند يعنی
هيچ جزئی از مقدار و ميزان طبيعی تجاوز نکند و تزايد و نقصان نيابد مدخل
جسمانی از برای امراض حاصل نگردد مثلاً جزء نشويرا ميزانی و جزء شکری را
ميزانی اگر بر ميزان طبيعی باقی ماند مدخلی از برای امراض حاصل نشود
ولی چون اين اجزاء از ميزان طبيعی تجاوز کند يعنی تزايد و تناقص
يابد البتّه از برای امراض مدخلی حاصل گردد اين مسئله را بسيار
تدقيق لازم است حضرت اعلی روحی له الفداء فرموده‌اند که
اهل بها بايد فنّ طبّ را بدرجه ئی رسانند که باغذيه معالجه امراض
نمايند و حکمتش اين است که در اجزای مرکّبه جسم انسانی از ميزان
اعتدال اگر اختلالی حاصل گردد لابد اين مدخل امراض است مثلاً اگر
جزء نشوی تزايد نمايد و يا جزء شکری تناقص جويد مرضی مستولی گردد
حکيم حاذق بايد کشف نمايد که در وجود اين مريض چه جزئی تناقص
نموده و چه جزئی تزايد حاصل کرده چون اين را کشف نمايد
غذائی که جزء تناقص نموده در آن غذا بسيار است بمريض دهد
و اعتدال حاصل کند و چون مزاج اعتدال يابد مرض مندفع شود
و برهان اين مسئله آنکه حيوانات سائره فنّ طبّ نخوانده‌اند
و اکتشاف امراض و علل و دوا و علاج ننموده‌اند هر حيوانی که بمرضی
مبتلا گردد در اين صحرا طبيعت او را دلالت بر نوعی از گياه نمايد
و چون آن گياه را تناول کند مرضش مندفع شود تشريح اين مسئله
اين است که چون جزء شکری در جسم تناقص يابد بالطّبع مزاج
ميّال بگياهی شود که در آن جزء شکری وفور دارد و بسوق طبيعی
که نفس اشتهاست در اين صحرا در ميان هزار نوع گياه گياهی پيدا
نمايد که جزء شکری در آن بسيار است و آن را تناول کند و اجزاء
مرکّبه جسمش اعتدال حاصل نمايد و دفع مرض شود اين مسئله را
بسيار تدقيق لازم است و چون اطبّای حاذقه در اين مسئله تعميقات
و تعقيبات مکمّله مجری دارند واضح و مشهود شود که مدخل
امراض از اختلال کميّات اجزاء مرکّبه جسم انسان است و معالجه‌اش
بتعديل کميّت آن اجزاست و اين بواسطه اغذيه ممکن و متصوّر
است و البتّه در اين دور بديع فنّ طبّ منجر بآن خواهد شد که
باغذيه اطبّا معالجه نمايند زيرا که قوّه باصره و قوّه سامعه و قوّه
ذائقه و قوّه شامّه و قوّه لامسه جميع اينها قوای مميّزه‌اند تا
نافع را از مضرّ تميز دهند حال ممکن است که قوّه شامّه انسان
که مميّز مشمومات است از رائحه استکراه نمايد و آن رائحه بجهت
جسم انسان مفيد باشد اين مستحيل و محال است و همچنين
قوّه باصره که مميّز مبصرات است آيا ممکن است که مشاهده
مزابل مستکرهه جسم انسان استفاده نمايد استغفر اللّه من
ذلک و همچنين قوّه ذائقه نيز قوّه مميّزه است قوّه ذائقه چون
از چيزی کره دارد البتّه آن مفيد نيست اگر در بدايت فائده از او
حاصل شود بالمآل مضرّتش محقّق است و همچنين مزاج چون
در مقام اعتدال باشد آنچه از آن متلذّذ شود شبهه ئی نيست که
آن مفيد است ملاحظه کنيد که حيوان در اين صحرا که صد هزار
نوع گياه دارد ميچرد و بقوّه شامّه استنشاق روايح گياه ميکند
و بذائقه ميچشد هر گياهی که شامّه از آن متلذّذ و ذائقه از آن
متلذّذ آن را تناول کند مفيد است اگر اين قوّه مميّزه را نداشت
جميع حيوانات در يک روز هلاک ميشدند زيرا نباتات مُسمّه بسيار
و حيوانات از مخزن الادويه بيخبر لکن ملاحظه کنيد که چه ميزان
محکمی دارند که بآن کشف نافع از مضرّ مينمايند و هر جزئی که از
اجزاء مرکّبه جسمشان تناقص نمايد گياهی بجويند که در آن جزء
متزايد است و تناول کنند و اجزاء مرکّبه اعتدال حاصل نمايد و
مرض مندفع شود و چون اطبّای حاذقه معالجات را باغذيه رسانند
و اطعمه بسيطه ترتيب دهند و نفوس بشر را از انهماک در شهوات
منع کنند البتّه امراض مزمنه متنوّعه خفّت يابد و صحّت عموميّهء
انسانيّه بسيار ترقّی کند و اين محقّق و مقرّر است که خواهد شد
همچنين در اخلاق و احوال و اطوار تعديل کلّی حاصل خواهد شد   *
(135)
از رأی حکيم حاذق بنصّ مبارک نبايد خارج شد
و مراجعت فرض ولو نفس مريض حکيم شهير بی‌نظير باشد باری
مقصود اينست که با مشورت حکيم بسيار حاذق محافظه صحّت فرمائيد   *
(136)
کلّ مأمور بمعالجه و متابعت حکما هستند اين
محض اطاعت امر اللّه است و الّا شافی خدا   *
(137)
ايّتها النّاطقة بالثّنآء علی اللّه انّی قرئت نميقتک
النّاطقة بتحيّرک فی بعض الأحکام من شريعة اللّه منها صيد
الحيوانات المعصومة من الخطآء فلا تتحيّری من هذا فامعنی
النّظر فی الحقائق الکونيّة و سرّ حکمتها و رموزها و روابطها وضوابطها
فالکون مرتبطة من جميع الجهات ربطاً قويّاً لا يجوز الخلل
و الفتور فيه بوجه من الوجوه فجميع الأشيآء آکل و مأکول فی النشئة
الجسمانيّة فالنّبات تمتصّ من الجماد و الحيوان يحصد و يبتلع
النّبات و الأنسان يأکل الحيوان ثمّ الجماد يأکل جسم الأنسان
و ينتقل الأجسام من برزخ الی برزخ آخر و من حيات الی حيات
آخر فکلّ شیء يمکن تعديله و تبديله الّا الأمر الوجودیّ لانّه
ممتنع التّبديل و التّعديل حيث هو اساس لحيات جميع الأجناس
و الأنواع و الحقائق الکونيّة فی عالم الأنشآء و اذا امعنت النّظر
بواسطة المرآت المکبّرة فی المياه و الأهوية الّتی يشرب منها
الأنسان و يتنفّس بها لتشاهدين بانّ فی کلّ نَفَس کلّ يتنفّس به
الأنسان يبتلع مبلغاً وفيراً من الحيوانات و فی کلّ شربة ماء يبتلع
الأنسان حيوانات شتّی فهل من الأمکان منع هذا الأمر لأنّ الکائنات
کلّها آکل و مأکول و بهذا تقوم بنية الموجودات و الّا انحلّ روابط
الوجود بين الامکان ثمّ الشّیء کلّما تهشّم و تلاشی و حرم من حيات
ترقّی الی عالم حيات اعظم من الاوّل مثلاً ترک الحيات الجماديّة
فترقّی الی الحيات النّباتيّة ثمّ ترک الحيات النّباتيّة فترقّی الی عالم
الحيات الحيوانيّة ثمّ ترک الحيات الحيوانيّة فترقّی الی عالم
الحيات الأنسانيّة و هذا من فضل ربّک الرّحمن الرّحيم و اسئل اللّه
بان يؤيّدک علی ادراک الأسرار المودعة فی حقيقة الوجود و يکشف
عنک و عن اختک الغطآء حتّی يظهر السّرّ المصون و الرّمز المکنون
ظهور الشّمس فی رابعة النّهار و يوفّق اختک و قرينک علی
الدّخول فی ملکوت اللّه و يشفيک عن کلّ عوارض جسمانيّة
او روحانيّة فی عالم الأيجاد *
(138)
ای احبّای الهی اساس ملکوت الهی بر عدل و انصاف
و رحم و مروّت و مهربانی بهر نفسی است پس بجان و دل بايد
بکوشيد تا بعالم انسانی من دون استثناء محبّت و مهربانی نمائيد
مگر نفوسيکه غرض و مرضی دارند با شخص ظالم و يا خائن و يا
سارق نميشود مهربانی نمود زيرا مهربانی سبب طغيان او ميگردد
نه انتباه او کاذب را آنچه ملاطفت نمائی بر دروغ می‌افزايد
گمان ميکند که نميدانی و حال آنکه ميدانی ولی رأفت کبری مانع
از اظهار است  باری احبّای الهی بايد نه تنها بانسان
رأفت و رحمت داشته باشند بلکه بايد بجميع ذی روح نهايت
مهربانی نمايند زيرا حيوان با انسان در احساسات جسمانی و
روح حيوانی مشترکست ولی انسان ملتفت اين حقيقت نيست
گمان مينمايد که احساس حصر در انسانست لهذا ظلم بحيوان
ميکند امّا بحقيقت چه فرقی در ميان احساسات جسمانی احساس
واحد است خواه اذيّت بانسان کنی و خواه اذيّت بحيوان ابداً
فرقی ندارد بلکه اذيّت بحيوان ضررش بيشتر است زيرا انسان
زبان دارد شکوه نمايد آه و ناله کند و اگر صدمه ئی باو رسد
بحکومت مراجعت کند حکومت دفع تعدّی کند ولی حيوان بيچاره
زبان بسته است نه شکوه تواند و نه بشکايت به حکومت مقتدر است
اگر هزار جفا از انسانی ببيند نه لساناً مدافعه تواند و نه عدالةً دادخواهی
کند پس بايد ملاحظه حيوانرا بسيار داشت و بيشتر از انسان
رحم نمود اطفال را از صغر نوعی تربيت نمائيد که بی‌نهايت
بحيوان رؤف و مهربان باشند اگر حيوانی مريض است در علاج او
کوشند اگر گرسنه است اطعام نمايند اگر تشنه است سيراب کنند
اگر خسته است در راحتش بکوشند انسان اکثر گنه کارند و حيوان
بيگناه البتّه بيگناهانرا مرحمت بيشتر بايد کرد و مهربانی بيشتر
بايد نمود مگر حيوانات موذيه را مثل گرگ خونخوار مثل مار گزنده
و ساير حيوانات موذيه چه که رحم باينها ظلم بانسان و حيوانات
ديگر است مثلاً اگر گرگی را رأفت و مهربانی نمائی اين ظلم
بگوسفند است يک گلّه گوسفند را از ميان بردارد کلب عقور را اگر
فرصت دهی هزار حيوان و انسانرا سبب هلاک شود پس رأفت
بحيوان درّنده ظلم بحيوانات مظلومه است لهذا بايد چاره
آنرا نمود ولکن بحيوانات مبارکه بايد بی‌نهايت مهربانی نمود
هر چه بيشتر بهتر و اين رأفت و مهربانی از اساس ملکوت الهی است
اين مسئله را بسيار منظور داريد   *
(139)
ای امة اللّه بشارت الهيّه را بايد در نهايت وقار
و بزرگواری انتشار داد و تا انسان بآنچه از لوازم بشارتست قيام
ننمايد کلام تأثير نکند ای کنيز الهی روح انسانيرا قوّت و قدرتی
عجيب است ولی بايد تأييد از روح القدس برسد ديگر آنچه
ميشنوی اوهامست امّا اگر مؤيّد بفيض روح القدس شود قوّتی
عجيب بنمايد و اکتشاف حقائق نمايد و بر اسرار مطّلع شود جميع
توجّه را بروح القدس نمائيد و هر کس را باين توجّه دعوت کنيد پس
مشاهده آثار عجيبه نمائيد ای امة اللّه نجوم افلاک را تأثيرات
معنويّه در عالم خاک نه امّا اجزاء کائنات در اين فضای نامتناهی
با يکديگر در نهايت ارتباط از اين ارتباط تأثير و تأثّر مادّی حاصل
گردد و مادون فيض روح القدس جميع آنچه ميشنوی از قوّه بيهوشی
يا شيپور آوازه خوانی مردگان اوهام محض است ولی از فيض روح القدس
هر چه خواهی بگو و آنچه شنوی بپذير امّا اشخاص مذکوره يعنی
اهل شيپور از اين فيض بکلّی بی‌بهره و محروم اين اوهامست
ای امة اللّه استجابت دعا بواسطه مظاهر کلّيّه الهيّه است امّا
بجهت حصول امور جسمانی غافلان نيز اگر تضرّع و ابتهال نمايند
و تضرّع بخدا کنند باز تأثير نمايد ای امة اللّه هر چند حقيقت
الوهيّت مقدّس و نامحدود است ولی مقاصد و حاجات عباد محدود
فيض الهی مانند باران آسمانيست آب را هيچ شکلی و حدودی نه
لکن در هر موضعی بحسب استعداد آن موضع حدود و صورت و شکلی
حاصل نمايد آن آب نامحدود در حوض مربّع شکل مربّع يابد
و همچنين در حوض مسدّس و مثمّن آب را هندسه و حدود و شکلی نه
امّا بمقتضای مکان شکلی از اشکال حاصل نمايد بهمچنين ذات
مقدّس حق نامحدود امّا تجلّيات و فيض در کائنات محدود بحدود
گردد لهذا دعای اشخاص مخصوص در بعضی خصوص استجابت
گردد ای امة اللّه مثل حضرت مسيح مثل حضرت آدمست انسان
اوّلی که در اينجهان تکوّن يافت آيا پدر و مادر داشت يقين است
که نه پدری و نه مادری امّا حضرت مسيح بی‌پدر بود ای امة اللّه
مناجاتهائی که بجهت طلب شفا صادر شده شامل شفای جسمانی
و روحانی هر دو بوده لهذا بجهت شفای روحانی و جسمانی هر دو
تلاوت نمائيد اگر مريض را شفا مناسب و موافق البتّه عنايت گردد
ولی بعضی از مريضها شفا از برايشان سبب ضررهائی ديگر شود
اينست که حکمت اقتضای استجابت دعا ننمايد ای امة اللّه قوّه
روح القدس امراض جسمانی و روحانی هر دو را شفا دهد ای امة اللّه
در تورات ميفرمايد ( درّه اکر را برای باب اميد بشما خواهم داد )
اين درّه اکر شهر عکّاست يقيناً و هر کس جز اين تفسير نمايد جاهلست  *
(140)
در خصوص مسئله جلوه مسيح و موسی و الياس و پدر
آسمانی در کوه طابور که در انجيل مذکور است سؤال نموده بوديد
اين قضيّه را ديده بصيرت حوارييّن کشف نمود لهذا سرّ مکنون بود
و اين قضيّه از اکتشافات روحانيّه آنان بود و الّا اگر مقصد
اکتشافات جسمانيّه باشد يعنی بصر ظاهر مشاهدهء آن جلوه
نموده باشد ديگران هم بسيار در آن کوه و بيابان بودند چرا
آنان مشاهده ننمودند و چرا حضرت بکتمان امر فرمودند اين
واضح و مشهود است که اکتشافات روحانيّه و جلوه ملکوتيّه بود
و اينست که حضرت مسيح ميفرمايد مستور داريد تا وقتيکه پسر انسان
از اموات قيام نمايد يعنی تا آنکه امر اللّه بلند شود و کلمة اللّه
نافذ گردد و حقيقت مسيح قيام نمايد   *
(141)
ايّتها الشّعلة الحبّيّة الملتهبة بنار محبّة اللّه
انّی قرئت کتابک الوارد من عندک و ابتهجت قلباً بالمعنی البديع
و المضمون البليغ الدّالّ علی فرط خلوصک فی امر اللّه و ثبوتک علی
صراط ملکوت اللّه و استقامتک فی امر اللّه لأنّ هذا اهمّ  الأمور
عند اللّه کم من نفوس اقبلوا الی اللّه و دخلوا فی ظلّ کلمة اللّه
و اشتهروا فی الآفاق کيهوذا الأسخر يوطی ثمّ عند ما اشتدّ الأمتحان
و عظم الأفتتان زلّت اقدامهم عن الصّراط و رجعوا من الأقرار الی
الأنکار و ارتدّوا من الحبّ و الوفاق الی اشدّ النّفاق فظهرت قوّة
الأمتحان الّذی يتزعزع منه الأرکان انّ يهوذا الأسخر يوطی کان
اعظم الحواريّين و يدعو الی المسيح فظنّ انّ المسيح زادت عواطفه
علی پطرس الحواری و لمّا قال له انت پطرس و علی هذا الصّخر
ابنی کنيستی فأثّر هذا الخطاب و التّخصيص لپطرس تأثيرا اورث
حسداً فی قلب يهوذا و لاجل هذا اعرض بعد ما اقبل و انکر بعد
ما اقرّ و ابغض بعد ما احبّ حتّی صار سبباً لصلب ذلک السّيّد
الجليل و النّور المبين و هذا عاقبة الحسد الّذی هو اعظم سبب
لارتداد البشر عن الصّراط المستقيم و بمثل هذا قد حدث و سيحدث
فی هذا الأمر العظيم ولکن لا بأس فی هذا لانّه هو السّبب
لظهور ثبوت الآخرين و قيام النّفوس الثّابتة الرّاسخة کالجبال
الرّاسيات علی حبّ النّور المبين و انّک انت بلّغی امآء الرّحمن
بانّهنّ يثبتن علی حبّ البهآء اذا اشتدّ الأمتحان و الأفتتان
لأنّ الزّوابع و الأرياح تمرّ فی موسم الشّتآء ثمّ يأتی الرّبيع
بالمنظر البديع و يزيّن التّلول و السّهول بالرّياحين و الورد الأنيق
و تترنّم الطّيور بالحان السّرور علی غصون الأشجار و تخطب
با حسن الأنغام علی منابر الأفنان بابدع الألحان فسوف تنظرين
انّ الأنوار قد سطعت و رايات الملکوت قد خفقت و نفحات اللّه قد
انتشرت و جنود الملکوت قد نزلت و ملائکة السّمآء قد ايّدت و روح القدس
قد نفثت علی تلک الآفاق فترين المتزلزلين و المتزلزلات خائبين
و خائبات و خاسرين و خاسرات و هذا امر محتوم من ربّ الآيات
و انّک انت طوبی لک لثبوتک علی امر اللّه و رسوخک علی ميثاق اللّه
و انّی ابتهل الی اللّه ان يعطيک روحاً رحمانيّاً و دماً ملکوتيّاً
و يجعلک ورقة ريّانة نضرة علی شجرة الحيات حتّی تخدمی امآء
الرّحمن بالرّوح و الرّيحان و ربّک الکريم يؤيّدک علی خدمته فی کرمه
العظيم و يجعلک واسطة لبثّ روح الأتّحاد و الأتّفاق بين امآء
الرّحمن و يفتح بصيرتک بنور العرفان و يغفر السّيّئات و يبدّلها
بالحسنات انّ ربّک غفور رحيم و ذوفضل عظيم   *
(142)
ای کنيز عزيز الهی حمد کن خدا را که در آستان
مقدّسش مقرّبی و در ملکوت عزّتش معزّز در محفلی رئيسی که
انطباع محفل ملأ اعلی است و عکس صور ملکوت ابهی بجان و دل
در نهايت تبتّل و تضرّع و خشوع و خضوع در ترويج شريعت اللّه بکوش
و در نشر نفحات اللّه جهد کن همّتی بنما که رئيس حقيقی محافل
روحانيان گردی و انيس ملائکهء ملکوت رحمن .
سؤال از آيه دهم تا آيه هفدهم از اصحاح بيست و يکم از رؤيای
يوحنّاء لاهوتی نموده بوديد بدان که فلک خورشيد درخشنده
عالم امکانرا بحسب قواعد رياضيّه دوازده بروج تقسيم و تعيين
نموده‌اند که آنرا بروج اثنا عشر مينامند بهمچنين شمس حقيقت را
نيز اشراق و فيض در دوازده برج تقديس است و مقصود از اين
بروج نفوس مقدّسه‌اند که مطالع تقديسند و مشارق انوار توحيد
ملاحظه فرما که در زمان حضرت کليم اللّه دوازده نفوس مقدّسه
بودند که اينها پيشوايان اسباط بودند و همچنين در دوره حضرت
روح ملاحظه نما که دوازده حواريّين در ظلّ آن نيّر علّيّين بودند
و شمس حقيقت را از آن مطالع نورانی اشراقی مانند آفتاب آسمانی
ظاهر و همچنين در زمان حضرت محمّد ملاحظه نما که دوازده
مطالع تقديس بودند که مظاهر تأييد بودند امر بر اين منوالست
لهذا حضرت يحيای لاهوتی در رؤيای خويش دوازده ابواب
و دوازده اساس بيان فرموده .
مقصد از مدينه عظيمه مقدّسهء اورشليم که از آسمان نازل شده
شريعت مقدّسه الهيّه است و اين مسئله در اکثر الواح و زبر انبيای
سلف مذکور و موجود مثلاً در جائی ميفرمايد که ملاحظه نمودم
اورشليم بصحرا ميرود مقصد آنست که اين اورشليم آسمانيرا
دوازده ابوابست که نفوس مقبله از اين ابواب داخل در آن مدينه
الهيّه ميگردند آن ابواب نفوسی هستند که نجوم هدايتند و ابواب
فيض و معرفت و در آن ابواب دوازده ملائکه قائم مراد از مَلَک
قوّه تأييد الهيست که آن شمع قوّت تأييد الهيّه در مشکوة آن نفوس
لائح و ساطع خواهد شد يعنی هر يک از آن نفوس مؤيّد بتأييد
شديد القوی خواهد بود و اين ابواب دوازده محيط بر جميع
جهانست مقصد اينست که من فی الوجود در ظلّ آن نفوس است
و همچنين اين ابواب دوازده اساس مدينة اللّه و اورشليم الهی
هستند و بر هر يک از اين اساس اسم يک رسولی از رسولان حضرت
روح مرقومست يعنی مظهر کمالات و بشارات و فضائل و خصائل آن
نفس مقدّس است .
باری بعد ميفرمايد آنکه با من تکلّم مينمود با او قصبه بود از زر يعنی
ذرع و اندازه که بآن مدينه و ابواب و ابراجش را ذرع ميکرد مقصد
اينست که نفوسی بعصاء نباتی يعنی قضيب هدايت ميکردند
و چوپانی مينمودند چون عصای موسوی و بعضی بعصائی از حديد
تربيت و چوپانی ميکردند چون دور محمّدی و در اين کور چون
دور عظيم است عصای نباتی و عصای حديدی بعصائی مانند
ذهب ابريز که از خزائن و کنز بی‌پايان ملکوت الهيست تبديل خواهد
شد و بآن تربيت خواهند گشت فرق را ملاحظه بفرمائيد که در
زمانی تعاليم الهی بمثابه اغصان شجر بود و بآن نشر آثار الهی
و ترويج شريعت اللّه و تأسيس دين اللّه ميگشت بعد زمانی آمد
که عصای آن راعی حقيقی بمنزله حديد بود و حال در اين دور مکرّم
بديع آن عصا بمنزله ذهب ابريز است چه قدر تفاوت در ميانست
پس بدان که شريعت اللّه و تعاليم الهيّه چه قدر در اين دور ترقّی
نموده تا بدرجه رسيده که ممتاز از دورهای سابق گشته بلکه اين
ذهب ابريز است و آن حديد و قضيب اين مختصر جوابيست که
مرقوم شد زيرا فرصت بيش از اين نبود البتّه معذور خواهيد
داشت کنيزان الهی بايد بمقامی بيايند که خود ادراک حقائق
و معانی کنند و بر هر کلمه بيانی مفصّل توانند و چشمه حکمت
از حقيقت قلبشان مانند عين فوّاره جوشش و نبعان نمايد   *
(143)
ايّها المقبل الی روح المسيح فی ملکوت اللّه
انّ الجسد مرکّب من عناصر جسمانيّه و لابدّ لکلّ ترکيب من تحليل
و لکنّ الرّوح ساذج مجرّد لطيف روحانی باق ابدیّ ربّانی فمن
اراد المسيح من حيث جسمه قد ضيّعه و احتجب عنه و من اراد المسيح
من حيث الرّوح زاد يوماً فيوماً انشراحاً و انجذاباً و اشتعالاً
و حبّاً و قرباً و مشاهدةً و عياناً فعليک ان تطلب روح المسيح فی
هذا اليوم البديع و انّ السّماء الّتی صعد اليها المسيح ليس
هذا الفضاء غير المتناهی بل سمائه ملکوت ربّه الکريم کما قال
نزلت من السّمآء و ايضاً قال ابن الأنسان فی السّمآء اذاً ظهر
انّ سمائه مقدّسة عن الجهات و محيطة بالوجود و رفيعة لأهل
السّجود تضرّع الی اللّه ان تصعد الی ذلک السّمآء و تذوق من
مائدتها فيهذا العصر المجيد ثمّ اعلم انّ القوم الی اليوم
لم يعرفوا اسرار الکتاب فيظنّون انّ المسيح قد حرم من سمائه
لمّا کان فی الدّنيا و سقط من اوج علائه ثمّ صعد الی تلک الذّروة
العليا ای السّمآء الّتی لا وجود لها بل هی فضاء و ينتظرون ان
يسقط منها راکباً علی السّحاب و يظنّون انّ فی السمّآء سحاب
فيرکب عليه و ينزل به و الحال انّ السّحاب ابخرة تتصاعد من الارض
و لا تنزل من السّمآء بل السّحاب المذکور فی الأنجيل هو الهيکل
البشریّ لانّه صار حجاباً لهم مثل السّحاب عن مشاهدة شمس
الحقيقة السّاطعة فی افق المسيح اسئل اللّه ان يفتح علی وجهک
ابواب الکشف و الشّهود حتّی تطّلع باسرار اللّه فيهذا اليوم المشهود
و انّی اشتاق الی لقاک ولکن هذه الأوقات لا يوافق حضورک و
انشاء اللّه نخبرک فی وقت موافق حتّی تحضر بکلّ فرح و سرور   *
(144)
ای محبّ عالم انسانی نامه تو رسيد الحمد للّه
دليل بر صحّت و سلامت تو بود از جواب نامه سابق متصوّر چنين بود
که ميان شما و احبّا الفتی حاصل گردد هر نفسی را بايد نظر
بآنچه در او ممدوح است نمود در اين حالت انسان با جميع بشر
الفت تواند امّا اگر بنقائص نفوس انسان نظر کند کار بسيار مشکل
است در زمان حضرت مسيح روح العالمين له الفدا تصادفا بسگ
مرده ئی مرور نمودند که اعضايش متلاشی و متعفّن و بد منظر شده بود
يکی از حاضرين گفت اين سگ چه قدر متعفّن شده است ديگری
گفت چقدر کريه و بد منظر شده است باری هر يک چيزی گفت
حضرت مسيح فرمود نظر بدندانهای او کنيد که چقدر سفيد است
آن نظر خطا پوش حضرت مسيح هيچ عيوب او نديد عضوی که
در او کريه نبود دندانهای او بود سفيدی دندانهای او را ديد
پس بايد نظر بکمال نفوس نمود نه بنقص نفوس الحمد للّه تو را
مقصد خير نفوس و اکمال نقائص است اين نيّت خير نتائج ممدوحه بخشد *
(145)
در خصوص مسئله اکتشافات روحيّه بيان نموده بوديد
روح انسانی قوّهء محيطه بر حقائق اشياست آنچه مشاهده
ميکنی از صنايع و بدايع و آثار و کشفيّات وقتی در حيّز غيب بوده
و امر مکنون روح انسانی کشف آن سرّ مکنون نموده و آنرا از حيّز
غيب بعالم شهود آورده مثلاً قوّه بخاريّه فتو غراف فنگراف تلغراف
مسائل رياضيّه جميع اينها وقتی سرّ مکنون و رمز مصون بوده
روح انسان کشف اين اسرار پنهان نموده و از غيب بشهود آورده
پس معلوم شد روح انسانی قوّه محيطه است و تصرّف در حقائق
اشيا دارد و کشف اسرار مکنون در حيّز ناسوت ميکند امّا روح الهی
کشف حقائق الهيّه و اسرار کونيّه در حيّز لاهوت مينمايد اميدوارم که
موفّق بروح الهی گردی تا کاشف اسرار لاهوت شوی و واقف
باسرار ناسوت و سؤال از آيه ٣٠ در فصل ١٤ از کتاب يوحنّا
نموده بوديد که حضرت مسيح فرموده ديگر با شما بسيار صحبت
نخواهم نمود چه که مالک اين دنيا ميآيد و هيچ چيز در من ندارد
مالک دنيا جمال مبارکست و هيچ چيز در من ندارد معنيش اينست
که بعد از من کل از من مستفيضند امّا او مستقلّ است و از من فيض
نگيرد يعنی مستغنی از فيض من است ٠
و امّا سؤال از کشف ارواح بعد از خلع اجسام نموده بوديد البتّه
آن عالم عالم کشف و شهود است زيرا حجاب از ميان بر خيزد
و روح انسانی مشاهده نفوس مافوق و مادون و هم رتبه را مينمايد
مثالش انسان وقتی که در عالم رحم بود حجاب در بصر داشت و جميع
اشياء مستور چون از عالم رحم تولّد شد باينجهان آمد اينعالم
بالنّسبه بعالم رحم عالم کشف و شهود است لهذا مشاهده جميع
اشيا را ببصر ظاهر مينمايد بهمچنين چون از اين عالم بعالم ديگر
رحلت کرد آنچه در اينعالم مستور بوده در آنعالم مکشوف گردد
در آن عالم بنظر بصيرت جميع اشيا را ادراک و مشاهده خواهد نمود
اقران و امثال و مافوق خود و مادون خويش را مشاهده خواهد کرد
و امّا تساوی ارواح در عالم اعلی مقصود اينست که ارواح مؤمنين
در وقت ظهور در عالم جسد متساويند و کلّ طيّب و طاهر امّا در اينعالم
امتياز پيدا خواهند کرد بعضی مقام اعلی يابند و بعضی حدّ
اوسط جويند و يا در بدايت مراتب مانند اين تساوی در مبدء
وجود است و اين امتياز بعد از صعود و در خصوص ساعير مرقوم
نموده بوديد ساعير محلّيست در جهت ناصره در جليل واقع .
و امّا در خصوص بيان ايّوب که در آيه ٢٥ / ٢٧ در فصل ١٩ ميفرمايد
امّا من دانستم که ولیّ من زنده است و عاقبت بر زمين قيام خواهد
نمود ولیّ در اينجا مراد اينست که من مخذول نخواهم ماند و ولی
و ظهير دارم و ناصر و معين من عاقبت ظاهر خواهد گشت و حال
با وجود آنکه جسم ضعيف گشته و کرم افتاده بعد از اين شفا خواهم
يافت و باين چشم خود يعنی بصيرت خويش او را خواهم ديد اين
بيان بعد از آنست که او را ملامت نمودند و خود او نيز از صدمه
بلايای خويش ذکر نمود و چون بجسدش از شدّت مرض کرم افتاده
بود خواست بفرمايد که من از جميع امراض شفا خواهم يافت و در همين
جسد بچشم خود ولیّ خود را خواهم ديد .
و امّا زنيکه به بيابان خواهد رفت در مکاشفات يوحنّا در اصحاح
ثانی عشر مذکور و علامتی عظيم در آسمان ظاهر شد زنيکه آفتاب را
در بر دارد و ماه زير پاهايش مراد از اين زن شريعت اللّه است
زيرا باصطلاح کتب مقدّسه کنايه از شريعت اللّه است که در اينجا تعبير
بزن شده است و دو کوکب شمس و قمر يعنی دو سلطنت ترک و فرس
در ظلّ شريعت اللّه هستند شمس علامت دولت فرس است و قمر
که هلال باشد علامت دولت ترک و دوازده اکليل دوازده امامند
که مانند حواريّين تأييد دين اللّه نمودند و ولد مولود جمال
معبود است که از شريعت اللّه تولّد يافته بعد ميفرمايد که آن زن
فرار به برّيّه کرد يعنی شريعت اللّه از فلسطين بصحرای حجاز
انتقال نمود و در آنجا هزار دويست شصت سال اقامت کرد يعنی
تا يوم ظهور ولد موعود و اين معلومست که در کتاب مقدّس هر روز
عبارت از يکسالست   *
(146)
ايّتها المشتعلة بنار محبّة اللّه قد اطّلعت بمضمون
تحريرک المنير و حمدت اللّه علی وصولک سالماً الی تلک المدينة
الواسعة الأرجآء و ارجو اللّه ان يجعل لرجوعک تأثيراً عظيما
بعون اللّه و ذلک انّما يتيسّر عند تجرّدک عن علائق هذه الدّنيا
بان تلبس قميص التّقديس و تجعل کلّ افکارک و اذکارک محصورة
فی الأشتغال بذکرک اللّه و نشرک لنفحات القدس و الأعمال الصّالحة
و ايقاظ الغافلين و ابرآء الأکمه و الأصمّ و الأبکم و احيآء الأموات
بقوّة الرّوح لأنّ النّفوس صمّ بکم عمی کما اخبر عنهم المسيح فی
الأنجيل و قال انّنی اشف هؤلآء و ترأفی بوالدتک الضّعيفة
و کلّميها بکلام ملکوتیّ حتّی ينشرح قلبها و بلّغی تحيّتی الی
امة اللّه ميس فورد و بشّريها بايّام ملکوت اللّه و قولی لها طوبی لک
لنيّتک الصّالحة طوبی لک لأعمالک البرّيّة طوبی لک لأخلاقک
الرّوحانيّه انّی احبّک لهذه النّوايا و الأعمال و الأخلاق و قولی
لها تذکّری المسيح و ايّامه و ذلّه و بلآئه و عدم اعتنآء النّاس به
کانوا اليهود يستهزؤن به و يسخرون منه و يقولون السّلام عليک
يا ملک اليهود السّلام عليک يا ملک الملوک و کانوا يسندونه الی
الجنون و يقولون کيف امر هذا المصلوب يحيط بالآفاق شرقها و
غربها و لم يتّبعه الّا انفس معدودات من الصّيّادين و النّجّارين و
سائر الأوغاد هيهات هيهات هذه اوهام ثمّ انظری ما ذا وقع
قد انتکس رايات العظمة و ارتفعت رايته العليا و افل کلّ الکواکب
السّاطعة فی سمآء الأفتخار فی مغرب الزّوال و امّا کوکبه اللّامع
اشرق من افق العزّة الأبديّه علی ممرّ القرون و الأعصار فاعتبروا
يا اولی الأبصار و الان سترون اعظم من هذا ثمّ اعلمی بانّ القوی
کلّها عاجزة فی تأسيس السّلم العام و مقاومة السّلطة الحاکمة
بالحرب العوان فی کلّ عصر و اوان و لکنّ القوّة الملکوتيّه و قدرة
روح القدس سترفع راية الحبّ و الصّلح الی الأوج الأعلی و تخفق علی
صروح المجد بنسمات قويّة من مهبّ عناية اللّه و بلّغی تحيّتی الی
مسيس فلورانس و قولی لها انّ اهل الکنائس ترکوا الأساس و تشبّثوا
باصول ليس لها اهميّة عند اللّه مثلهم کمثل الفريسيّين کانوا يصلّون
و يصومون ثمّ يفتون بقتل المسيح لعمر اللّه انّ هذا لشیء عجاب
و انّک انت يا امة اللّه ناجی ربّک بهذه المناجات و قولی :
الهی الهی انلنی کأس الأنقطاع و رنّحنی بصهباء محبّتک فی
محفل التّجلّی و الأحسان و نجّنی من شئون النّفس و الهوی و اطلقنی
من قيود الدّار الدّنيا منجذبة الی ملکوتک الأعلی و منشرحة
بنفحات قدسک بين الأمآء ای ربّ نوّر وجهی بنور الألطاف
و اجل بصری بمشاهدة آثار قدرتک الکبری و اشرح صدری بنور
معرفتک العظمی و فرّح روحی ببشاراتک المحيية للأرواح يا مالک
الملک و الملکوت و ظاهر العزّة و الجبروت حتّی انشر آثارک و ابلّغ
امرک و ارفع کلمتک و اخدم شريعتک و اروّج تعاليمک انّک انت
المقتدر المعطی القویّ القدير
و امّا اصول التّبليغ اعلمی انّ التّبليغ انّما بالأعمال الملکوتيّة
و الأخلاق الرّحمانيّة و البيان الواضح المبين و البشارات الواضحة
السّاطعة من وجه الأنسان عند النّطق و البيان و يجب انّ اعماله
و افعاله تشهد بصدق اقواله هذا شأن کلّ ناشر لنفحات اللّه
و صفة کلّ مخلص فی امر اللّه و اذا وفّقک اللّه علی هذا اطمئنّی انّ ربّک
يلهمک بکلام الحقّ و ينطقک بنفثات روح القدس *
(147)
در وقايع سابقه در زمان مسيح تفکّر نما امور حاليّه واضح و آشکار گردد *
(148)
ای ابناء و بنات ملکوت طيور مبارک شکور همواره
پرواز در اوج اعلی خواهند و آرزوی ابدع نغمات بفنون الحان
نمايند ولی خراطين مهين همواره آرزوی زير زمين کنند جهد
بليغ وسعی عظيم نمايند تا بعمق زمين اسفل سافلين رسند ابناء
ناسوت نيز چنينند نهايت آمال و آرزو توسيع دائره معيشت در
اينجهان فانی و حيات نابود دارند و حال آنکه کلّ اسير هزار
بلايا و مصائب و در هر طرفة العين در خطرند و امان حتّی از موت
بغتی ندارند لهذا در مدّت قليله ئی بکلّی محو و نابود گردند
و اثری بلکه خبری از آنان باقی نماند پس شما بستايش حضرت
بهآءاللّه پردازيد که بعون و عنايت او ابناء و بنات ملکوت گشتيد
مرغان چمنستان حقيقت شديد و باوج عزّت ابديّه پرواز نموديد
از جهان باقی نصيب يافتيد و از نفخه روح القدس بهره گرفتيد
حيات ديگر يافتيد و مقرّب درگاه احديّت شديد پس در کمال سرور
و حبور محفل روحانی بيارائيد و بتسبيح و تقديس و تمجيد و تبجيل
ربّ جليل پردازيد و ضجيج تضرّع و ابتهال را بملکوت ابهی برسانيد
و هر دم هزار شکرانه نمائيد که باين موهبت کبری فائز شديد   *
(149)
ای صاحب چشم بينا آنچه مشاهده نمودی
عين واقعست در جهان بينش است عطر در غنچه مندمج و مندرجست
چون شکفته گردد آن رائحه طيّبه منتشر شود گياه بی‌ثمر نبود
ولی بنظر چنين آيد زيرا هر گياهيرا اثر و خواصی در اين باغ الهی
و هر گياهی مانند گل صد برگ خندان مشام را معطّر نمايد مطمئنّ
باش صفحات اوراق هر چند از معانی و کلمات مرقومه بيخبرند ولی
بمقارنت آنکلمات در نهايت تعظيم و تکريم در دست دوستان ميگردند
اين مقارنت نيز صرف موهبتست روح انسانی چون از اين خاکدان فانی
بجهان رحمانی پرواز نمايد پرده بر افتد و حقايق آشکار گردد جميع
امور مجهوله معلوم شود و حقايق مستوره محسوس گردد ملاحظه نما که
انسان در عالم رحم از گوش کر بود و از چشم نابينا و از زبان لال و از جميع
احساسات محروم و چون از آنجهان ظلمانی باينعالم روشن و نورانی
انتقال نمود ديده بينا شد و گوش شنوا گشت و زبان گويا گرديد
همچنين چون از اينعالم فانی بجهان رحمانی شتابد ولادت روحانی
يابد ديده بصيرت باز شود وسمع روح شنوا گردد و جميع حقائق
مجهوله معلوم و آشکار شود سيّاح بينا چون در راهی عبور نمايد
البتّه کشفيّاترا بخاطر آرد مگر آنکه عوارضی عارض گردد و فراموش نمايد   *
(150)
يا امة اللّه المشتعلة بنار محبّته لا تحزنی
من العسرة و العناء و لا تفرحی من الرّاحة و الرّخآء فی
هذه الدّنيا لأنّ کلتيهما يزولان و انّما حيات
الدّنيا کسراب او عباب او ظلال وهل يتصوّر انّ السّراب يؤثّر
تأثير الشّراب لا و ربّ الأرباب لا تستوی الحقيقة و المجاز و شتّان
ما بين التّحقّق و التّمثّل و الخيال اعلمی انّ الملکوت حقيقة الوجود
و انّ النّاسوت ظلّه الممدود فالظّلّ معدوم متوهّم الوجود
و الصّور المرئيّة فی المآء اعدام تَتَرا اللأنظار بمظاهر النّقوش و
الرّسوم توکّلی علی اللّه و اعتمدی عليه و تذکّری بذکره فی کلّ حين انّه
يبدّل العسرة باليسر و الشدّة بالرّخآء و التّعب بالرّاحة العظمی
انّه علی کلّ شیء قدير و امّا اذا تسمعين منّی لا تتقيّدی بحالةٍ
من الأحوال بل فی کلّ حالةٍ اشکری ربّک الرّحمن و سلّمی الأمور
لارادته يتصرّف کيف يشآء و هذا خير لک عن کلّ شیء فی الآخرة و الأولی   *
(151)
ايّتها المؤمنة بوحدانيّة اللّه اعلمی انّه لا ينفع
الأنسان الّا حبّ الرّحمن و لا ينوّر قلب الأنسان الّا الشّعاع
السّاطع من ملکوت اللّه دعی کلّ فکر و ا ترکی کلّ ذکر و احصری الأفکار
فيما يرتقی به الأنسان الی سمآء موهبة اللّه و يطير به کلّ طير ملکوتیّ
الی الأوج الرّفيع مرکز العزّة الأبديّه فی عالم الامکان  *
(152)
و امّا مسئله روح قاتل سؤال کردند که جزای قاتل
چه چيز است در جواب گفته شد که قصاص بر قاتل يعنی اگر قاتل را
بکشند اين قتل جزای اوست بعد از قتل ديگر عدالت الهی
جزای ثانی بر او مرتّب نخواهد کرد زيرا عدل الهی قبول نمينمايد
که دو جزا به‌بيند   *
(153)
ای امة اللّه شکرانه فيض رحمان در اين اوان عبارت
از نورانيّت قلب و احساسات وجدانست حقيقت شکرانه اينست
و امّا شکرانه بتقرير و تحرير هر چند دلپذير است ولی بالنّسبه بآن
مجاز است چه که اساس احساسات روحانيّه است و انبعاثات
وجدانيّه اميدوارم که بآن مؤيّد گردی امّا عدم استعداد و
استحقاق در يوم ميعاد مانع از فيض وجود نه زيرا يوم فضلست نه عدل
و اعطاء کلّ ذی حقّ حقّه عدلست پس نظر باستعداد خود نکن
نظر بفضل بيمنتهای جمال ابهی نما که فيضش شاملست و فضلش
کامل از خدا خواهم که بعون و عنايت حق در تدريس معانی حقيقی
تورات نهايت فصاحت و بلاغت و اقتدار و مهارت بنمائی توجّه
بملکوت الهی کن و استفاضه از فيض روح القدس و زبان بگشا
تأييدات روح ميرسد و امّا آنشمس عظيم که در رؤيا ديدی آن حضرت
موعود است و انوارش فيوضاتش و سطح آب جسم شفّاف يعنی قلوب
صافيه است و امواج آن هيجان قلوبست و اهتزاز نفوس يعنی
احساسات روحانيّه است و سنوحات رحمانيّه حمد کن خدا را که
در عالم رؤيا چنين مکاشفه حاصل شد امّا مقصود از اينکه انسان
بکلّی خود را فراموش نمايد اينست که بسرّ فدا قيام نمايد و آن
محويّت احساسات بشريّه است و اضمحلال اخلاق مذمومه که
ظلمات کونيّه است نه اينکه صحّت جسمانی مبدّل بضعف و ناتوانی
شود بدرگاه احديّت عجز و نياز آرم که برکات آسمانی و مغفرت رحمانی
شامل حال مادر عزيز و خواهران و خويشان مهربان گردد علی الخصوص
خواستگارت که ناگهان از اينجهان بجهان ديگر شتافت    *
(154)
ای پسر ملکوت نامه‌های شيرين و عبارات دلنشين
تو همواره سبب فرح قلوبست و نغمه چون ملکوتی باشد دل و جانرا
شادمانی بخشد حمد کن خدا را که بجهت اعلاء کلمة اللّه و نشر
نفحات قدس ملکوت اللّه بآنصفحات رفتی و در باغ الهی باغبانی
مينمائی عنقريب تأييد و توفيق ترا احاطه نمايد ای ابن ملکوت
جميع اشيا با محبّت اللّه نافع است و بدون محبّت اللّه مضرّ و
سبب احتجاب از ربّ الملکوت ولی با محبّت الهيّه هر تلخی شيرين
شود و هر نعمتی گوارا گردد مثلاً نغمات موسيقی نفوس منجذبه را
روح حيات بخشد ولی نفوس منهمک در نفس و هوی را آلوده بشهوات
کند و جميع علوم با محبّت الهيّه مقبول و محبوب و بدون آن بی‌ثمر
بلکه مورث جنون هر علمی مانند شجر است و چون ثمر محبّت اللّه
باشد آن شجره مبارکه است و الّا حطب است و عاقبت طعمه
آتش گردد ای بنده صادق حق و طبيب روحانی خلق چون
در نزد مريضی حاضر گردی توجّه بربّ الملکوت کن و طلب تأييد
از روح القدس نما و درد او را درمان کن   *
(155)
ای شعله محبّت اللّه آنچه مرقوم نموده بودی
سبب سرور گرديد زيرا آنمکتوب مانند گلشنی بود که گلهای معانيش
بوی خوش محبّت اللّه بمشام مبذول ميداشت و همچنين جواب نامه‌های
من مانند باران و شبنم آن رياحين معانيرا که در حديقه قلب شکفته
طراوت و لطافت زائد الوصف مبذول خواهد داشت از امتحانات
وارده نگاشته بوديد امتحان از برای صادقان موهبت حضرت
يزدانست زيرا شخص شجاع بميدان امتحان حرب شديد بنهايت
سرور و شادمانی بشتابد ولی جبان بترسد و بلرزد و بجزع و فزع
افتد و همچنين تلميذ ماهر دروس و علوم خويش را بنهايت مهارت
تتبّع و حفظ نمايد و در روز امتحان در حضور استادان در نهايت
شادمانی جلوه نمايد و همچنين ذهب خالص در آتش امتحان
با روی شکفته جلوه نمايد پس واضح شد که امتحان از برای نفوس
مقدّسه موهبت حضرت يزدانست امّا از برای نفوس ضعيفه بلای
ناگهان اين امتحان همانست که مرقوم نموديد زنگ انانيّت را
از آئينه دل زائل نمايد تا آفتاب حقيقت در آن بدرخشد زيرا
هيچ حجابی اعظم از انانيّت نيست و هر چند آنحجاب رقيق باشد
عاقبت انسانرا بکلّی محتجب و از فيض ابدی بی نصيب نمايد
ای امة اللّه المنجذبه چون عباد و اماء رحمن بخاطر من گذرند
احساس حرارت محبّت اللّه نمايم و دعا کنم که حضرت کبريا آن
نفوس مبارکه را بجنود لم يروها مؤيّد فرمايد الحمد للّه که نبوّت
جميع انبيا در عصر مقدّس مبارک يوم عظيم ظاهر و باهر شد
ای امة اللّه المنجذبه قربيّت فی الحقيقه بروحست نه بجسم
و امداد و استعداد روحانيست نه جسمانی با وجود اين چنين
اميد است که از هر جهت قربيّت حاصل گردد مطمئن باش که
فيوضات الهيّه نفوس مقدّسه را چنان احاطه نمايد که پرتو شمس
ماه و ستاره را ياران الهی و اماء رحمن را يکيک از قبل عبدالبهآء
بنفحات قدس مشام معطّر نما و جميع را بر نشر نفحات اللّه تشويق و تحريص کن *
(156)
ای بنده درگاه الهی آنچه از خامه محبّت اللّه
جاری قرائت گرديد و از مضامينش معانی دلنشين ادراک گرديد
اميد از موهبت ربّ مجيد چنان است که در کلّ احيان بنفحات
رحمن زنده و تر و تازه باشيد در خصوص مسئلهء تناسخ مرقوم
نموده بوديد اين اعتقاد تناسخ از عقايد قديمه اکثر امم و ملل است
حتّی فلاسفه يونان و حکمای رومان و مصريان قديم و آثوريان عظيم
ولکن در نزد حقّ جميع اين اقوال و اوهام مزخرف و برهان اعظم
تناسخيان اين بود که مقتضای عدل الهی اين است که اعطای
کلّ ذی حقّ حقّه شود حال هر انسان ببلائی مبتلا شود گوئيم
که کوتاهی نموده است ولکن طفلی که هنوز در رحم مادر است
و نطفه‌اش تازه انعقاد گرديده است و کور و کر و شل و ناقص الخلقه
است آيا چه گناهی نموده است که بچنين جزائی گرفتار شده است
پس اين طفل اگر چه بظاهر در رحم مادر خطائی ننموده ولکن
پيش از اين در قالب اوّل جرمی کرده که مستوجب چنين جزائی شده
ولی اين نفوس در اين نکته غافل گشته‌اند که اگر خلقت بر يک منوال
بود قدرت محيطه چگونه نمودار ميشد و حق چگونه يفعل ما يشاء
و يحکم ما يريد ميگشت باری ذکر رجعت در کتب الهی مذکور
و اين مقصد رجوع شئون و آثار و کمالات و حقائق انواريست که در هر
کور عود مينمايد نه مقصد اشخاص و ارواح مخصوصه مثلاً
گفته ميشود که اين سراج ديشب عود نموده است و يا آنکه گل پاری
امسال باز در گلستان رجوع کرده است در اينمقام مقصود حقيقت
شخصيّه و عين ثابته و کينونت مخصوصه آن نيست بلکه مراد
آن شئون و مراتبی است که در آن سراج و در آن گل موجود بود حال
در اين سراج و گل مشهود يعنی آن کمالات و فضائل و مواهب
ربيع سابق در بهار لاحق عود نموده است مثلاً اين ثمر همان
ثمر سال گذشته است در اينمقام نظر بلطافت و طراوت و نضارت و
حلاوت آن ثمره است و الّا البتّه آن حقيقت متعيّنه و عين مخصوصه
رجوع ننموده آيا از يکمرتبه وجود در اين عرصه شهود اوليای الهی
چه نعمتی و راحتی ديدند که متّصلاً عود و رجوع و تکرّر خواهند
آيا يکمرتبه اين مصائب و بلايا و رزايا و صدمات و مشکلات کفايت
نميکند که مکرّر اين وجود را در اينعالم خواهند اين کأس چندان
حلاوتی نداشته که آرزوی تتابع و تکرّر شود پس دوستان جمال ابهی
ثوابی و اجری جز مقام مشاهده و لقا در ملکوت ابهی نجويند
و جز باديهء تمنّای وصول برفرف اعلی نپويند نعمت باقيه خواهند
و موهبت سرمديّه که مقدّس از ادراک امکانيّه است چه که چون
ببصر حديد نظر فرمائی جميع بشر در اينعالم ترابی معذّبند مستريحی
نه تا ثواب اعمال حيات مکرّر سابق بيند و خوشحالی نيست که ثمره
مشقّات ماضيه چيند و اگر حيات انسانی و وجود روحانی محصور
در زندگانی دنيوی بود ايجاد چه ثمره داشت بلکه الوهيّت
چه آثار و نتيجه ميبخشيد بلکه موجودات و ممکنات و عالم مکوّنات
کلّ مهمل بود استغفر اللّه عن هذا التّصوّر و الخطأ العظيم
همچنانکه ثمرات نتائج حيات رحمی در آن عالم تنگ و تاريک
مفقود و چون انتقال باين عالم وسيع نمايد فوائد نشو و نما آن عالم
واضح و مشهود ميگردد بهمچنين ثواب و عقاب و نعيم و جحيم
و مکافات و مجازات اعمال و افعال انسان در اين نشأهء حاضره
در نشأه اخرای عالم بعد از اين مشهود و معلوم ميگردد و همچنانکه
اگر نشأه و حيات رحمی محصور در همان عالم رحم بود حيات و
وجود عالم رحمی  مهمل و نامربوط ميگشت بهمچنين اگر حيات اين
عالم و اعمال و افعال و ثمراتش در عالم ديگر نشود بکلّی مهمل و غير
معقول است پس بدان که حق را عوالم غيبی هست که افکار انسانی
از ادراکش عاجز است و عقول بشری از تصوّرش قاصر چون مشام
روحانی را از هر رطوبت امکانی پاک و مطهّر فرمائی نفحات قدس
حدائق رحمانيّهء آن عوالم بمشام رسد و البهاء عليک و علی کلّ ناظر
و متوجّه الی الملکوت الأبهی الّذی قدّسه اللّه عن ادراک الغافلين
و ابصار المتکبّرين   *
(157)
ايّها المنجذبون ايّها المتذکّرون ايّها المقبلون
الی ملکوت اللّه انّی اتضرّع الی اللّه بقلبی و روحی ان يجعلکم
آيات الهدی و رايات التّقی و منابع العقل و النّهی و بکم يهدی
الطّالبين الی الصّراط المستقيم و يدلّهم الی المنهج القويم فی هذا
العصر العظيم يا احبّآء اللّه اعلموا انّ الدّنيا کسراب بقيعة
يحسبه الظّمآن ماء شرابها سراب و رحمتها زحمة و راحتها
مشقّة و عنآء دعوها لأهلها و توجّهوا الی ملکوت ربّکم الرّحمن
حتّی يشرق عليکم انوار الفضل و الأحسان و تنزل عليکم مائدة السّمآء
و ينعم عليکم ربّکم باعظم الآلآء و النّعمآء تنشرح به صدورکم و تنجذب
به قلوبکم و تطيب به نفوسکم و تقرّ به اعينکم يا احبّآء اللّه هل من
معطٍ غير اللّه يختصّ برحمته من يشآء سيفتح عليکم ابواب معرفته
و يملأ قلوبکم بمحبّته و يبشّر ارواحکم بمرور نفحات قدسه و يضیء
وجهکم بنوره المبين و يعلو به ذکرکم بين العالمين انّ ربّکم
لرحمن رحيم سيؤيّدکم بجنود لم تروها و ينجدکم بجيوش الالهام
من الملأ الأعلی و يرسل اليکم نفحات جنّته العليا و يعطّر مشامکم
بانفاس طيب تعبق من رياض الملأ الاعلی و ينفخ فی قلبکم
روح الحيات و يدخلکم سفينة النّجات و يريکم آياته البيّنات انّ هذا
لهو الفضل العظيم انّ هذا لهو الفوز المبين   *
(158)
لا تحزن من صعود عزيزی بريکول لانّه عرج الی
الحديقة النّورآء فی ملکوت الأبهی جوار رحمة ربّه الکبری و ينادی
باعلی النّدآء يا ليت قومی يعلمون بما غفرلی ربّی و جعلنی من
الفائزين يا عزيزی يا بريکول اين وجهک الجميل و اين لسانک
البليغ اين جبينک المبين و اين جمالک المنير يا عزيزی يا بريکول
اين تلهّبک بنار محبّة اللّه و اين انجذابک بنفحات اللّه و اين
بيانک بالثّنآء علی اللّه و اين قيامک علی خدمة امر اللّه يا عزيزی
يا بريکول اين عينک الجميل اين ثغرک البسيم اين خدّک
الأصيل اين قدّک الرّشيق يا عزيزی يا بريکول قد ترکت
النّاسوت و عرجت الی الملکوت و فزت بفيض اللّاهوت و وفدت علی
عتبة ربّ الجبروت يا عزيزی يا بريکول قد ترکت المشکاة الجسمانيّة
و الزّجاجة البشريّة و العناصر التّرابيّة و العيشة النّاسوتيّة
يا عزيزی يا بريکول فتوقّدت سراجاً فی زجاج الملأ الأعلی
و دخلت فی الفردوس الأبهی و استظللت فی ظلّ شجرة طوبی
و فزت باللّقآء فی جنّة المأوی يا عزيزی يا بريکول قد غدوتَ
طيراً الهیّ و ترکت الوکر التّرابیّ و طرتَ الی حدائق القدس
الملکوت الرّحمانیّ و فزت بمقام نورانیّ يا عزيزی يا بريکول
قد صدحت کالطّيور و رتّلت آيات رحمة ربّک الغفور و کنت عبداً
شکور و دخلت فی سرور و حبور يا عزيزی يا بريکول انّ ربّک
اختارک لحبّه و هداک الی حيّز قدسه و ادخلک فی حديقة انسه
و رزقک مشاهدة جماله يا عزيزی يا بريکول قد فزت بحياتٍ ابديّة
و نعمة سرمديّة و عيشة راضية و موهبة وافية يا عزيزی يا بريکول
صرت نجماً فی افق العلی و سراجاً بين ملائکة السّمآء و روحاً
حيّاً فی العالم الأعلی و جالساً علی سرير البقآء يا عزيزی يا
بريکول اسئل اللّه ان يزيدک قرباً و اتّصالاً و يهنئک فوزاً و وصالاً
و يزيدک نوراً و جمالاً و يعطيک عزّاً و جلالاً يا عزيزی يا بريکول
انّی اذکرک دائماً و لا انساک ابداً و ادعو لک ليلاً و نهاراً و
اراک واضحاً و جهاراً يا عزيزی يا بريکول *
(159)
و امّا سؤالک انّ النّفوس کلّها لها حيات ابديّة
اعلم انّ الحيات الأبديّة لنفوس نفخ فيهم روح الحيات من اللّه
و ماعداهم اموات غير احيآء کما صرح به المسيح فی نصوص الأنجيل
و کلّ من فتح اللّه بصيرته يری النّفوس فی مقاماتهم بعد الأنفکاک
عن الأجسام انّهم احياء عند ربّهم يرزقون و يرون الأرواح الميّتة
فی غمرات الهلاک يخوضون ثمّ اعلم انّ النّفوس کلّها مخلوقة علی
فطرة اللّه و کلّها طيّبة عند ولادتها ولکن من بعد تختلف بما
تکتسب من الفضائل و الرّذائل مع ذلک الموجودات لها مراتب
فی الوجود من حيث الأيجاد لأنّ الأستعدادات متفاوتة ولکن
کلّها طيبّة طاهرة ثمّ تتدنّس من بعد ذلک ولو انّ مراتب
الوجود متفاوتة ولکن کلّها خير انظر الی الهيکل الأنسان و اعضائه
و اجزائه منها بصر و منها سمع و منها شمّ و منها ذوق و منها يد
و اظافر مع التّفاوت بين الأجزاء کلّها ممدوحة فی حدّ ذاتها
الّا اذا سقط احدهما عند ذلک يحتاج الی العلاج و اذا ما
اغنی الدّوآء يجب قطع ذلک العضو من الأعضآء   *
(160)
ای کنيز صادق الهی آنچه مرقوم نموده بودی ملاحظه
گرديد فی الحقيقه تعلّق بملکوت داری و توجّه بافق ابهی
از فضل الهی خواهم که روز بروز بنار محبّت اللّه بيشتر بر افروزی
از قرار معلوم در نوشتن و يا تبليغ نمودن متحيّر بودی که بکدام
پردازی تبليغ لازمست در اين ايّام تبليغ بهتر است هر وقت
فرصت يافتی زبان بهدايت نوع انسان بگشا در خصوص علم
و معرفت سؤال نموده بودی کتب و الواح الهی قرائت نما و رسائل
استدلاليّه که در اين امر مرقوم شده ملاحظه کن از جمله رساله
ايقان که بانگريزی ترجمه گرديده و همچنين رسائل آقا ميرزا
ابو الفضل و رساله بعضی از احبّا و من بعد بسياری از الواح و
رسائل الهيّه ترجمه خواهد گشت آنها را مطالعه کن و همچنين
از خدا بخواه که بمغناطيس محبّت اللّه معرفت اللّه جذب گردد
نفوس چون مقدّس در جميع شئون گردد و طيّب و طاهر شود ابواب
معرفت الهيّه بر رخ گشوده گردد در خصوص کنيز عزيز خدا
مسيس گودال مرقوم نموده بوديد آن منجذبه الی اللّه فی الحقيقه
دائما مشغول بخدمتست و بقدر امکان در نشر انوار الهی کوشش
مينمايد اگر بر اين منوال دوام حاصل شود من بعد نتائج عظيمه
خواهد داشت اصل ثبات و استقامت و استمرار است از حقّ
ميخواهم که بهمّت اماء رحمن دامنه جبال سواحل بحر محيط بنور
محبّت اللّه چنان روشن گردد که پرتوش بآفاق رسد  .
از مسئله ئيکه بظهور ملکوت اللّه کلّ نفوس نجات يافتند سؤال نموده
بوديد شمس حقيقت تجلّی بر جميع آفاق کرد اين تجلّی نورانی
نجات و حياتست ولی هر کس چشم بصيرت گشود و آن انوار را مشاهده
کرد او از اهل نجاتست  .
از غلبه روحانيّت در اين دور بهائی سؤال نموده بوديد يقين است
که روحانيّت بر جسمانيّت غلبه خواهد نمود و ملکوتيّت بر بشريّت
غالب خواهد گشت و بتربيت الهيّه نفوس من حيث المجموع در مراتب
وجود ترقّی خواهند کرد مگر نفوسيکه کور و کر و لال و مرده‌اند
اين نفوس چگونه ادراک نورانيّت نمايند انوار آفتاب اگر جهان
ظلمانيرا بکلّی نورانی نمايد کور را نصيبی نه و ابر رحمت اگر
در جميع اراضی سيل‌انگيز گردد در زمين شوره گل و رياحين نرويد   *
(161)
ای طالب ملکوت الهی اينجهان مانند جسم
انسانست و ملکوت اللّه مانند روح حيات ملاحظه نما که عالم
جسمانی انسان چه قدر تنگ و تاريکست و بعلل و امراض مبتلا و عالم
روحانی انسان  چه قدر لطيف و نورانيست باين مثال ادراک نما
که جهان ملکوت چگونه در اين عالم ناسوت جلوه نموده و احکامش
چگونه جاری گشته روح هر چند پنهانست ولی احکامش در عالم
جسد ظاهر و باهر بهمچنين ملکوت الهی هر چند از بصر اين خلق
نادان مستور ولکن در نزد اهل بصيرت واضح و مشهود پس تو
بکلّی ملکوتی شو تا ناسوترا فراموش نمائی و در احساسات رحمانيّه
چنان مستغرق گردی که از عالم بشريّت خبر شوی   *
(162)
ای ياران عزيز عبدالبهاء همواره منتظر ورود اخبار
مسرة شما هستم که روز بروز بنور هدايت روشنتر و ترقّی بيشتر نمائيد
الطاف حضرت بهآءاللّه يمی است بی‌پايان نمی از آن حيات
جاودان لهذا امواجش بر قلوب ياران متتابع ميرسد و از آن امواج
انبعاثات وجدانی و انجذابات روحانی حاصل و زمام از دست
ميرود و بی‌اختيار تضرّع و ابتهال بملکوت اللّه ميگردد پس تا توانيد
قلبرا فارغ نمائيد تا از اشراق شمس حقيقت هر دم پرتوی جديد
يابيد جميع در قلب عبدالبهاء موجوديد و هر دم بدرگاه احديّت
توجّه مينمايم و شما را موهبت کبری ميطلبم *
(163)
ای دو حقيقت جو نامه شما رسيد و بر مضمون اطّلاع
حاصل گشت مکاتيبی که از پيش فرستاديد بعضی نرسيد و بعضی
در وقتی رسيد که از شدّت ظلم ظالمين ارسال جواب محال بود
حال اين نامه رسيد و ارسال جواب ممکن لهذا با کثرت مشاغل
بتحرير پرداختم تا بدانيد که در اين بساط عزيزيد و در ملکوت اللّه
مقبول ولی سؤالات را باختصار جواب داده ميشود زيرا فرصت تفصيل نيست  .
جواب سؤال اوّل ارواح ابناء ملکوت بعد از انفکاک از اين جسد
بعالم وجود ابدی عروج نمايند امّا اگر سؤال از مکان شود بدان
که عالم وجود عالم واحد است ولی مراتب متفاوت مثلاً وجود
جمادی را مرتبه ئی ولی کائن جمادی را از عالم نبات خبری نه
بکلّی بيخبر بلکه بحسب حال منکر آن و همچنين کائن نباتی را
از عالم حيوانی خبری نه بکلّی غافل و بيخبر رتبه حيوان
فوق رتبه نبات است و نبات بحسب حال خويش محتجب از عالم
حيوان و منکر آن و حال آنکه حيوان و نبات و جماد جميع در عالم
وجود موجود و همچنين حيوان از قوّه عاقله انسان که مدرک
کلّيّاتست و کاشف اسرار کائنات چنان که در شرق نشسته نظم
و ترتيب در غرب دهد و کشف اسرار نمايد در قطعه اروپا موجود
اکتشاف امريکا نمايد در زمين موجود حقائق نجوم را کشف کند
حيوان از اين قوّه عاقله کاشفه که مُدرک کلّيّاتست بکلّی بيخبر بلکه
منکر آن و همچنين اهل ناسوت از عالم ملکوت بکلّی بيخبر و منکر آن
چنانکه بر زبان رانند و گويند ملکوت کجاست و ربّ الملکوت کو
اين نفوس مانند جماد و نباتند که از عالم حيوان و انسان بکلّی بيخبر
نبينند و نيابند امّا جماد و نبات و حيوان و انسان کلّ در عالم وجود موجود .
جواب مسئلهء ثانی امّا امتحانات الهيّه در اينجهانست نه در جهان ملکوت .
جواب سؤال سيّم در جهان ديگر حقيقت انسانيّه صورت جسمانی
ندارد بلکه صورت ملکوتی دارد که از عنصر عالم ملکوت است .
جواب سؤال چهارم مرکز شمس حقيقت عالم اعلی ملکوت الهيست
نفوسيکه منزّه و مقدّسند چون قالب عنصری متلاشی شود بجهان
الهی شتابند و آنجهان در اين جهانست ولی اهل اين جهان
از آن بيخبر مانند جماد و نبات که از جهان حيوانی و جهان انسانی بيخبرند  *
جواب سؤال پنجم حضرت بهاءاللّه خيمه وحدت عالم انسانی
بلند نمود هر کس بظلّ اين خيمه آيد البتّه از ساير خيمه‌ها خارج شود
جواب سؤال ششم اگر در مسئله ئی اختلاف بين حزبين واقع
گردد رجوع بمرکز ميثاق کنند تا مشکل حل گردد .
جواب سؤال هفتم حضرت بهآءاللّه بجهت عموم انسان
ظهور فرمودند و جميع را بمائده الهی و خوان نعمت رحمانی
دعوت کردند ولی اکثر حاضرين بر آن خوان نعمت اليوم
فقرا هستند اينست که حضرت مسيح ميفرمايد طوبی للفقرآء
اغنياء را ثروت مانع از دخول در ملکوتست چنانکه مسيح ميفرمايد
مرور شتر از منفذ سوزن آسانتراست از دخول غنی در ملکوت اللّه
ولکن اگر شخص غنی‌يی را غنا و ثروت دنيا و عزّت و اعتبار ناسوتی
از دخول ملکوت منع ننمايد آن غنی مقرّب درگاه کبريا و مقبول
ربّ الملکوتست خلاصه بهآء اللّه بجهت تربيت عموم بشر ظهور
فرمود معلّم کلّ است چه غنی چه فقير چه سياه چه سفيد
چه شرقی چه غربی چه جنوبی چه شمالی امّا نفوسيکه بعکّا
حاضر گردند بعضی از آن نفوس بسيار ترقّی نمايند شمع خاموش
بودند روشن گشتند پژمرده بودند تر و تازه گشتند مرده بودند
زنده گشتند و با بشارت کبری مراجعت نمودند و بعضی
فی الحقيقه عبور و مرور نمودند و سياحتی کردند .
ای دو منجذب ملکوت شکر کنيد خدا را که خانه خويش را مجمع
ياران نموديد و مجمع دوستان کرديد *
(164)
ای دو نفس مؤمن موقن نامه رسيد الحمد للّه
خبرهای خوشی داشت کليفورنيا استعداد انتشار تعاليم اللّه
دارد اميدوارم که شماها بجان و دل بکوشيد تا رائحه طيّبه
مشامها را معطّر نمايد ...... بمسيس چيس از قبل من
تحيّت محترمانه برسانيد و بگوئيد مستر چيس در افق حقيقت
ستاره درخشنده است ولی هنوز در پس ابر است عنقريب
ابرها متلاشی شود و درخشندگی آن ستارهء کاليفورنيا را
روشن نمايد تو قدر اين موهبت را بدان که قرينه او بودی
و شريک حيات او باری در هر سال يوم صعود آن نفس مبارک
احبّا بايد در کمال خضوع و خشوع از قبل عبدالبهآء بزيارت
او بروند و دسته‌های گل بکمال تعظيم بر قبر او بيفشانند
و تمام روز را بمناجات و توجّه بملکوت آيات و بفکر و ذکر مناقب
آنشخص جليل بگذرانند *
(165)
الهی الهی انّ عبدک الخاضع لعزّة
ربوبيّتک الخاشع بباب احديّتک قد آمن بک و بآياتک
و صدّق بکلماتک و اشتعل بنار محبّتک و خاض فی
غمار بحار معرفتک و انجذب بنفحاتک و توکّل عليک
و توجّه اليک و تضرّع بين يديک و اطمئنّ بعفوک
و مغفرتک قد ترک هذه النّشأة الفانية و طار الی ملکوت البقآء
متمنّياً فيض اللّقآء ربّ اکرم مثواه و اجره فی جوار رحمتک الکبری
و ادخله فی فردوسک الأعلی واخلده فی حديقتک الغلبا حتّی
يخوض فی بحار الأنوار فی عالم الأسرار انّک انت الکريم العزيز
العفوّ الوهّاب ايّتها النّفس المطمئنّة  لا تبتئسی من وفات
قرينک المحترم انّه ادرک لقآء ربّه فی مقعد صدق عندمليک مقتدر
و لا تظنّ انّک ضيّعته سينکشف لک الغطآء و تجدين وجهه منوّراً
فی الملأ الأعلی کماقال اللّه تعالی و لنحيّيه حيوةً طيّبةً
فلا عبرة فی النّشأة الأولی بل انّ الأهميّة الکبری فی النّشأة الأخری   *
(166)
ای بنده بهآء در سبيل خدا جان فشانی کن
و در محبّت جمال ابهی حرکتی آسمانی چه که حرکت حبّيّه
حرکت از محيط بمرکز است و از آفاق بنيّر آفاق اگر گوئی مشکل است
خير نيست چنين چون محرّک و دليل قوّه مغناطيس باشد طیّ
زمان و مکان بسی آسان و البهآء علی اهل البهآء   *
(167)
ای بنت ملکوت نامه‌ات رسيد از قضا و قدر
و اراده سؤال نموده بودی قضا و قدر عبارت از روابط ضروريّه است
که منبعث از حقائق اشياست و اين روابط بقوّه ايجاد در حقيقت
کائنات وديعه گذاشته شده است و هر وقوعات از مقتضيات آن روابط
ضروريّه است مثلا رابطه ئی خدا در ميان آفتاب و کره ارض ايجاد
فرموده است که شعاع و حرارت آفتاب بتابد و زمين بروياند اين
روابط قدر است و قضا ظهور آن در حيّز وجود و اراده عبارت
از قوّه فاعله است که اين روابط و اين وقوعات در تحت تسلّط
اوست اين مختصر بيان قضا و قدر است و فرصت تفصيل ندارم ديگر
تو در اين تفکّر نما حقيقت قضا و قدر و اراده مکشوف گردد *
(168)
ای خانم ملکوتی حمد کن خدا را که در اين قرن
حضرت بهآءاللّه بيدار شدی و از ظهور ربّ الجنود آگاه گشتی
جميع خلق در قبور طبيعت مرده و خفته و بيهوش افتاده‌اند
غافلند و بکلّی بيخبر چنانکه حضرت مسيح ميفرمايد شايد من ميآيم
و شما خبر نداريد آمدن ابن انسان مثل آنستکه دزد در خانه است
و صاحب خانه خبر ندارد باری از الطاف حضرت بهآءاللّه
اميدم چنانست که روز بروز در ملکوت ترقّی نمائی تا ملائکه آسمانی
شوی و بنفثات روح القدس مؤيّد گردی و بنيانی بسازی که الی الأبد
باقی و بر قرار باشد .... اين ايّام بسيار عزيز است فرصت را غنيمت
دان شمعی روشن کن که خاموش نشود و الی الأبد روشنائی بعالم انسانی دهد *
(169)
ای دو نفس صابره نامه شما رسيد و از وفات آن نوجوان
عزيز از جهت فرقت شما نهايت حزن و حرقت حاصل شد زيرا
در عنفوان شباب و سنّ جوانی بآشيان آسمانی پرواز نمود ولی
چون از اين لانهء کدر آشيانه نجات يافت و بآشيانه ملکوت ابدی
توجّه نمود از جهان تاريک و تنگ نجات يافت بجهان نورانی
بيرنگ شتافت سبب تسلّی خاطر است در چنين وقوعات جانگداز
حکمت بالغه الهی مندرج است مثل آنست که باغبان مهربان
نهالی تر و تازه را از محلّ تنگی بمکان وسيعی نقل کند اين انتقال
سبب پژمردگی و افسردگی و اضمحلال آن نهال نيست بلکه
سبب نشو و نما و حصول طراوت و لطافت و ظهور بار و برگ است ولی
اين سرّ مکنون در نزد باغبان معلوم امّا نفوسيکه از اين موهبت
خبر ندارند گمان چنين کنند که باغبان آن نهال را بقهر و غضب
از محلّش ريشه‌کن نموده ولی نفوس آگاه را اين سرّ مکتوم معلوم
و اين قضای محتوم موهبتی محسوب لهذا شما از صعود آن طير وفا
مأيوس و محزون مگرديد بلکه در جميع احوال طلب مغفرت و علوّ درجات
از برای آن نوجوان بخواهيد اميدوارم که نهايت صبر و سکون و رضای
بقضا از برای شما حاصل گردد و من بدرگاه احديّت عجز و نياز آرم و
طلب مغفرت و عفو و بخشش نمايم و اميدم از الطاف بی‌نهايت حضرت
احديّت آنست که آن حمامه حديقه ايمان را در شاخسار
ملأ اعلی منزل و مأوی بخشد تا بابدع نغمات بمحامد و نعوت
ربّ الأسمآء و الصّفات بسرايد   *
(170)
ای طالب ملکوت نامه‌ات رسيد از مصيبت کبری
وفات قرين محترمت مرقوم نموده بودی آنوجود محترم از حوادث
و حالات دنيا آنقدر دلتنگ شد که نهايت آرزوی نجات از دنيا
داشت اينخاکدان فانی چنين است مخزن آلام و محن است
غفلت است که انسانرا نگه ميدارد و الّا هيچ نفسی در اينعالم
راحت نيست از ملوک گرفته تا بمملوک برسد اگر يک جام شيرين
دهد در عقب صد جام تلخ دارد اينست شأن اين دنيا لهذا
انسان عاقل بحيات دنيويّه تعلّقی ندارد و اعتمادی ننمايد بلکه
در بعضی اوقات بينهايت آرزوی وفات کند تا از اين اکدار و احزان
نجات يابد چنانچه بعضی از شدّت اکدار انتحار نمايند شما
از جهت او مطمئن باشيد که غرق دريای عفو و غفران گردد و مظهر
لطف و احسان شود تا توانيد بکوشيد طفل او را تربيت الهی
نمائيد تا آن طفل چون ببلوغ رسد رحمانی باشد نورانی باشد آسمانی باشد *
(171)
ای کنيز عزيز الهی هر چند مصيبت فرزند فی الحقيقه
بسيار جگر سوز است و فوق طاقت بشر ولکن انسان آگاه و بينا يقين
ميداند که فرزند از دست نرفته است بلکه از اينجهان بجهان
ديگر شتافته و در جهان الهی او را خواهد يافت و آن وصلت
ابديست امّا در اينجهان لابدّ برفراق و شدّة احتراق الحمد للّه
تو مؤمنی و توجّه بملکوت ابدی داری و بجهان آسمانی معتقدی
لهذا محزون مباش دلخون منشين ناله مکن فرياد و فغان منما
زيرا اضطراب و بيقراری سبب تأثّر روح او در جهان الهيست
آن طفل عزيز از جهان پنهان بتو خطاب مينمايد که ای مادر
مهرپرور شکر خدا را که از آن قفس تنگ و تاريک رهائی يافتم و چون
مرغان چمن بجهان الهی پرواز نمودم جهانی وسيع و نورانی
و همواره سرور و شادمانی پس ای مادر نوحه منما و ناله مکن
از گمگشتگان نيستم محو وفانی نشدم قالب جسمانی بگذاشتم و در
اينجهان روحانی عَلَم افراختم بعد از اين فرقت وصلت اندر وصلت است
مرا در آسمان ايزدی غرق انوار خواهی يافت   *
(172)
الحمد للّه قلبت متذکّر بذکر الهی و روحت مستبشر
ببشارات اللّه است و مشغول بمناجاتی حالت مناجات بهترين
حالات است زيرا انسان با خدا الفت مينمايد علی الخصوص مناجات
در خلوات در اوقات فراغت مثل نيمه شب فی الحقيقه مناجات روح می‌بخشد *
(173)
نفوسی که اليوم بملکوت الهيّه داخل و بحيات ابديّه
فائز آن نفوس هر چند بظاهر در زمينند ولی فی الحقيقه پرواز
در آسمان دارند جسمشان بر روی خاک ولکن روحشان سير
در افلاک مينمايد افکار چون وسيع و روشن باشد پرواز دارد انسانرا
بملکوت الهی رساند   *
(174)
ای ياران روحانی عبدالبهآء آنچه مرقوم نموده
بوديد ملاحظه گرديد مضامين بسيار دلنشين بود و معانی دليل
بر ثبوت و رسوخ بر امر الهی آن انجمن در ظلّ حمايت ربّ ذوالمنن
است و اميدوارم که چنانچه بايد و شايد مؤيّد بفيض نفحه روح القدس
گردد و روز بروز در محبّت الهی و انجذاب بجمال باقی نيّر آفاق
بيفزايد زيرا عشق الهی و محبّت روحانی انسانرا طيّب و طاهر
نمايد و بردای تقديس و تنزيه مزيّن کند و چون انسان بکلّی بحقّ
دلبندد و بجمال مطلق تعلّق يابد فيض ربّانی جلوه نمايد اين
محبّت جسمانی نيست بلکه روحانی محض است نفوسيکه ضميرشان
بنور محبّت اللّه روشن آنان مانند انوار ساطعند و بمثابه نجوم
تقديس در افق تنزيه لامع عشق حقيقی صميمی محبّت اللّه است
و آن مقدّس از اوهام و افکار ناس احبّای الهی هر يک بايد جوهر
تقديس باشند و لطيفه تنزيه تا بپاکی و آزاد‌گی و افتاد‌گی در هر
اقليم معروف و شهير گردند از جام باقی محبّت اللّه سرمست شوند
و نشئه از خمخانه ملکوت گيرند و بمشاهده جمال ابهی منجذب
و مشتعل و سرگشته و سرگردان گردند اينست شأن مخلصين
اينست  صفت ثابتين اينست نورانيّت وجوه مقرّبين پس ياران
الهی بايد در کمال تنزيه بنهايت اتّحاد و اتّفاق روحانی قيام
نمايند بدرجه ئی که حکم يکروح و يک وجود حاصل کنند در اينمقام
اجسام را مدخلی نيست بلکه حکم در کف قدرت روحست چون روح
محيط گردد اتّحاد روحانی حاصل شود شب و روز بکوشيد که نهايت
اتّحاد را حاصل نمائيد و در فکر ترقّيات روحانی خويش باشيد و
چشم از قصور يکديگر بپوشيد باعمال طيّبه و حسن سلوک و خضوع
و خشوع نوعی حرکت نمائيد که سبب تنبّه سائرين گردد عبدالبهآء
ابداً دل کسی را آزرده نخواهد و سبب حزن قلبی نشود زيرا
موهبتی اعظم از آن نيست که انسان سبب سرور قلوب گردد و من از
خدا خواهم که مانند ملائکه آسمان سبب بشارت نفوس شويد   *
(175)
ای مفتون جمال حقيقت حسنها زائل گردد و گلها خار
بروياند و ملاحت و صباحت و آن و اوانش بگذرد ولی جمال حقيقی در
تجلّی و حسن و آنش ابدی سرمدی دائماً ابداً جلوه دلربا دارد و
حسن بی‌منتها بنمايد پس فرخ رخی که بپرتو حسن آن دلبر روی را
نورانی نمايد الحمد للّه پرتو تجلّی گرفتی و درّ عرفان سفتی و کلمه راستی گفتی *
(176)
ای منجذب بملکوت اللّه هر نفسی را فکری و مقصدی
شب و روز در تحصيل مقصود ميکوشد يکی نهايت آرزويش ثروت است
و ديگری عزّت است و ديگری شهرت است و ديگری صنعت است
و ديگری تجارت است و امثال اينها لکن عاقبت کلّ خائب و خاسر
گردند جميع اين امور را بگذارند و مع صفر اليد بجهان ديگر شتابند
همه زحمات بباد رود برهنه و افسرده و پژمرده و مأيوس زير خاک روند
الحمد للّه تو تجارتی داری که ربحش الی الأبد باقی و بر قرار و آن
انجذاب بملکوت اللّه و ايمان و عرفان و نورانيّت وجدان و سعی و کوشش
در ترويج تعاليم الهی اين موهبت ابدی است و اين ثروت کنز ملکوتی است *
(177)
ای نار افروخته عشق الهی حرارت محبّة اللّه در
آن قلب نورانی چنان پرشعله و سورت است که اثر و تابشش از هزار
فرسنگ احساس ميشود نار عنصری را مسافة بعيده مانع از تأثير
و تسخين ولی نار الهی چون در شرق بر افروزد شعله‌اش بغرب
بتابد و تأثيرش در شمال و جنوب ظاهر گردد بلکه حرارتش از ناسوت
ادنی بملکوت اعلی رسد و شعله‌اش در رفيق ابهی ساطع گردد
پس خوشا بحال تو که بچنين موهبتی موفّق شدی و بچنين عنايتی
مخصّص و البهآء عليک و علی کلّ من تمسّک بعروة العهد و الميثاق   *
(178)
يا امة اللّه نامه شما که بتاريخ  ٩ديسمبر ١٩١٨
بود رسيد و از مضمون اطّلاع حاصل گرديد ابدا اميد را از خدا
قطع منما در هر حال اميدوار باش زيرا الطاف حق در هر حالت
از انسان منقطع نگردد اگر از جهتی قلّت يابد از جهات سائره
کاملست در هر صورت انسان در دريای الطاف مستغرق است
لهذا در هيچ حالتی نوميد نشو اميدوار باش حضور مجالس احبّا
مجرّد بجهت تنبّه و تذکّر و ازدياد حبّ و تعلّق بملکوت ابهی است
و اگر چنانچه ميل تامّ و رغبت کلّيّه برفتن به پيلزبرگ مونتانا داشته
باشيد مأذونيد شايد سبب شويد که در ميان آن گروه عمله شمعی
روشن نمائيد و جمعی را متنبّه و متذکّر کنيد تا توجّه بخدا نمايند
و استفاضه از ملکوت الهی کنند *
(179)
تا توانيد در توجّه بملکوت بيفزائيد تا شجاعت
فطری يابيد و قوّه معنوی بجوئيد  *
(180)
اميدوارم در اين عالم ناسوتی نورانيّت لاهوتی
يابی و نفوس را از ظلمات طبيعت که عالم حيوانيست نجات دهی
و بمقامات عاليه انسانی رسانی امروز جميع اهل عالم مگر نفوس
معدودی غرق عالم طبيعتند اينست که ملاحظه مينمائی حسد است
و حرص و منازعه بقا و کذب و بهتان و ظلم و عدوان و جنگ و قتال
و خونريزی و تالان و تاراج که منبعث از عالم طبيعت است ولی
نفوس معدودی از اين ظلمات نجات يافتند و از عالم طبيعت
بعالم انسانيّت صعود نمودند متابعت تعاليم الهی کردند و
بوحدت عالم انسانی خدمت مينمايند روشنند و رحمانی و بمثابه
گلشنند و نورانی تا توانی بکوش که الهی گردی ربّانی شوی
نورانی گردی رحمانی شوی از هر قيدی آزاد شوی و دل بملکوت
ربّ بی‌نياز بندی اينست فيض بهائی اينست نور آسمانی *
(181)
و امّا معنی الکلمات المکنونة الدّال علی انّ الأنسان
يترک نفسه المراد انّه يترک شهواته النّفسانيّة و حاسّيّاته
البشريّة و اغراضه الشّخصيّة و يطلب النّفحات الرّوحانيّة و الأنجذابات
الوجدانيّة و يستغرق فی بحر الفدآء منجذباً الی الجمال الأبهی
و امّا معنی الکلمة المکنونة النّاطق بالعهد الّذی وقع فی جبل فاران
المراد انّه بالنّسبة للحقّ الماضی و المستقبل و الحال زمنٌ واحد
و امّا بالنّسبة الی الخلق الماضی مضی و زال و الحال فی الزّوال
و الأستقبال فی حيّز الآمال و من اساس شريعة اللّه انّ اللّه فی
کلّ بعث يأخذ عهداً من جميع النّفوس الّتی يأتی الی نهاية
ذلک البعث اليوم الموعود بظهور شخص معهود فانظری الی
موسی الکليم انّه اخذ عهد المسيح فی جبل سينآء من جميع
النّفوس الّتی اتت فی زمن المسيح فهؤ لآء النّفوس و لو کانوا بعد
موسی الکليم باعصار و قرون ولکن من حيث العهد المقدّس عن
الازمان کانوا حاضرين ولکنّ اليهود غفلوا عن ذلک و لم يتذکّروا
فوقعوا فی خسران مبين و امّا العبارة الّتی تدلّ انّ علی
الأنسان ان ينقطع عن النّفس فالمراد منها ايضاً ان لا يطلب
لنفسه فی هذه الدّنيا الفانية شيئاً فينقطع ای يفدی نفسه
بجميع شئونها فی مشهد الفدآء عند تجلّی ربّها   *
(182)
ای متمسّکين بعهد و پيمان الهی اليوم اهل ملأ
اعلی از ملکوت ابهی ناظر و از جبروت قدس بشری و طوبی ملتفت
چون نظر بمجامع و محافل ثابتين بر عهد و ميثاق نمايند فرياد
يا بشری يا بشری بر آرند و بتهليل و تسبيح لب بگشايند و ندا فرمايند
ای انجمن رحمانی و ای مجمع يزدانی طوبی لکم بشری لکم
ای روی شما روشن ای خوی شما گلشن که بميثاق محبوب آفاق
متمسّکيد و از پيمانه پيمان الهی مدهوش و مستيد بجمال قدم
وفا نموديد و جام صفا نوشيديد و محافظت و صيانت امر اللّه نموديد
و سبب تفريق کلمة اللّه نشديد و علّت ذلّت دين اللّه نشديد و
در عزّت اسم حقّ کوشيديد و استهزاء امم را بر امر مبارک روا نداشتيد
مقام منصوص را اهانت ننموديد و مرجع مخصوص را ذلّت و اذيّت
و اهانت نخواستيد در وحدت کلمه کوشيديد و بابواب الرّحمه پی
برديد جمال مبارک را زود فراموش ننموديد و البهاء عليکم   *
(183)
ای بنت ملکوت نامه تو رسيد مانند آهنگ عندليب
الهی بود که شهنازش سبب فرح قلوب است زيرا مضمون دليل بر
ايمان و ايقان و ثبوت بر عهد و پيمان بود اليوم قوّه محرّکه عالم وجود
قوّه پيمانست که مانند شريان در جسم امکان نابض است و سبب
محافظه وحدت بهائی بهائيان مأمور که تأسيس وحدت عالم
انسانی نمايند اگر خود در نقطه اجتماع نکنند چگونه سبب
وحدت عالم انسانی شوند و مقصد جمال مبارک از اين عهد و ميثاق
آن بود که جميع بهائيان را در نقطه جمع فرمايد تا بعضی بيخردان
که در هر دور و کوری سبب اختلاف شدند رخنه ننمايند زيرا امر
فرمود که آنچه از مرکز ميثاق بيان گردد آن صحيح است و در حمايت
صون و عنايت او و مادون آن هذيان است الحمد للّه تو ثابت بر عهد و پيمانی *
(184)
ای نفوس مبارکه هر چند شما در امتحان شديدی
افتاده‌ايد زيرا بعضی بمنتهای قوّت ميکوشند که احبّای لوزانجليز
را متزلزل نمايند ولی شما مشمول نظر عنايت بهآءاللّه هستيد
و بجنود ملائکه مؤيّديد پس قدم را ثابت نمائيد و بنهايت قوّت
بنشر نفحات الهيّه و اعلآء کلمة اللّه و ثبات بر ميثاق پردازيد
و يقين بدانيد که اگر نفسی با کمال استقامت ندای بملکوت نمايد
و بنهايت متانت ترويج ميثاق کند اگر مور ضعيف است فيل عظيم را
از ميدان فرار دهد و اگر پشه نحيف باشد عقاب کاسر را بال و پر
بشکند لهذا همّت نمائيد تا سپاه شبهاترا بقوّه آيات پريشان
و متلاشی نمائيد اين است وصيّت من و اينست نصيحت من
با نفسی جدال منمائيد و از نزاع بيزار باشيد کلمه حقّ بر زبان
رانيد اگر قبول نمود نعم المطلوب و اگر عناد کرد او را بحال خود
بگذاريد و توکّل بر خدا بکنيد اينست صفت ثابتين بر ميثاق   *
(185)
ای احبّا و امآء الرّحمن نامه ئی از محفل روحانی
لازانجليز رسيد دليل بر آن بود که نفوس مبارکه کاليفورنيا مانند
جبل راسخ مقاومت ارياح نقض مينمايند و چون اشجار مبارکه در
ارض ميثاق ريشه نموده‌اند و در نهايت متانت و ثباتند لهذا
اميد از الطاف شمس حقيقت دارم که روز بروز بر متانت و استقامت
بيفزايند امتحانات هر امری بقدر عظمت آن امر است چون تا بحال
چنين ميثاقی صريح بقلم اعلی وقوع نيافته لهذا امتحانات نيز
عظيم است اين امتحانات نفوس ضعيفه را متزلزل نمايد ولی در
نفوس قويّه امتحان چه تأثير دارد اين شبهات نقض مانند کف
درياست و دريا بی‌کف نميشود بحر ميثاق يک موج زند تا اجسام
ميّته را بکنار اندازد زيرا دريا جسم مرده قبول ننمايد اينست
که بحر ميثاق موج زد موج زد تا اجسام ميّته را بيرون انداخت
يعنی نفوسی را که از روح الهی بی‌بهره‌اند و تابع نفس و هوی
هوای رياست در سر دارند باری اين کفهای دريا بقائی ندارند
عنقريب محو و نابود گردد ولی دريای ميثاق الی الأبد پر موجست
و در جوش و خروش  .... از اوّل ابداع تا يومنا هذا در ظهور مظاهر
مقدّسه چنين عهد محکم متينی گرفته نشده با وجود اين کفها را
در بحر ميثاق بقائی ممکن لا واللّه ناقضين آبروی خويش را ميبرند
و تيشه بر ريشه خود ميزنند مغرور بچند نفس چاپلوسند که در نهايت
تملّقند که از شدّت تملّق بعضی نفوس ضعيفه را متزلزل مينمايند
لکن اين عاقبت ندارد سرابست نه آب کف است نه دريا
مه است نه ابر مجاز است نه حقيقت عنقريب خواهيد ديد
باری شما که الحمد للّه ثابت و راسخيد شکر کنيد که مانند اشجار
مبارکه در ارض ميثاق ثابت و راسخيد و يقين است که هر ثابت نابت است
اثمار جديده ببار آرد و روز بروز بر طراوت و لطافت بيفزايد
بجميع الواح مبارک بهاءاللّه چه از آيات و چه از مناجات
ملاحظه کنيد که البتّه در هزار موقع مناجات فرمودند که خدايا
ناقضين ميثاق را معدوم کن و مخالفين بعهد را مغلوب نما و هر
نفسی که نقض عهد و ميثاق نمايد مردود حقّ است و هر نفس که
ثابت بر عهد و ميثاق است مقبول درگاه احديّت و از اين قبيل آيات
و مناجات بسيار مراجعت نمائيد خواهيد يافت باری شما ابداً
ملول نشويد آنچه نقض بيشتر ديديد بر ثبات و استقامت بيشتر
بيفزائيد و يقين کنيد که جند الهی غالب است زيرا مؤيّد بنصرت
ملکوت ابهی است در جميع آفاق عَلَم اهل ثبوت و استقامت بلند است
و عَلَم نقض منکوس زيرا معدودی قليل از نفوس ضعيفه فريب تملّق
و تذلّل ناقضين خورده‌اند و در نهايت ستر بظاهر اظهار ثبوت
مينمايند و در باطن بتحريک مشغولند مگر چند نفر که اصل محرّکين
نقضند آنان متظاهر بنقضند و ما بقی معدودی قليل بلطائف
الحيل نفوس را فريب ميدهند زيرا بلسان اظهار ثبوت و استقامت
بر عهد ميکنند ولی چون گوشی بيابند خفيّاً القای شبهه مينمايند
جميع اينها مانند نقض عهد يهودا اسخر يوطی است و اتباع او
ببينيد هيچ اثر و ثمری از آنها باقی بدرجه که از اتباعش اسمی
باقی نمانده مثل اينکه اتباعی نداشته با آنکه جمعی از يهود با
او همداستان بودند اين يهوذای اسخر يوطی که رئيس حواريّين
بود حضرت مسيح را به سی درهم فروخت فاعتبروا يا اولی الابصار
حال اين نفوس مهمله ناقضين مرکز ميثاق را بمبالغی که بانواع حيل
گدائی کرده‌اند البتّه ميفروشند سی سال است که حضرت
بهآءاللّه صعود نموده و اين ناقضين بتمام همّت کوشيدند آيا
تا بحال چه کرده‌اند در جميع مواقع ثابتين بر ميثاق مظفّر بودند
و ناقضين مغلوب و مردود و منحوس و بعد از صعود عبدالبهآء اثری
از اينها باقی نخواهد ماند اين نفوس نميدانند چه خواهد شد
مغرور باوهام خودند باری ای احبّای الهی و امآء رحمن
دست قدرت الهی تاج مرصّعی از برای شما ترتيب داده که
جواهر زواهرش الی الأبد بر آفاق ميتابد قدر اين موهبت را بدانيد
و بشکرانه آن لسان بگشائيد و بترويج تعاليم الهی پردازيد زيرا
اين روح حيات است و سبب نجات   *
(186)
ای ثابت بر پيمان سه نامه از تو متتابعا رسيد بدون
فاصله از مضامين معلوم گرديد که در کليولند از همسات بعضی
ناقضين قلوب متأثّر شده است و در ميان احباب الفت فتور يافته
سبحان اللّه از پيش صد مرتبه اخبار شده که ناقضان در کمينند و
بوسيله ميخواهند ميان احبّا اختلاف اندازند تا اين اختلاف
منتهی بنقض ميثاق شود با وجود اين چگونه احبّا از اين تصريح
غفلت نمودند مسئله محکم و متين است و غايت مختصر يا حضرت
بهآءاللّه عالم بود و دانا بود و از عواقب امور باخبر يا نادان
و خطاکار اين عهد و ميثاق باين عظيمی از قلم اعلی از عموم احبّا
گرفت اوّل از اغصان  و افنان و منتسبين و امر باطاعت کرد و امر بتوجّه
نمود و باثر قلم اعلی تصريح فرمود که مقصود از اين آيه کتاب اقدس
غصن اعظم است اذاغيض بحر الوصال و قضی کتاب المبدء فی
المآل توجّهوا الی من اراده اللّه الّذی انشعب من هذا الأصل
القديم معنای مجمل اينست که بعد از صعود من بايد ای اغصان
و افنان و منتسبين و عموم احبّآء اللّه توجّه بفرع منشعب از اصل
قديم کنيد و همچنين بصريح کتاب اقدس ميفرمايد يا اهل الأنشآء
اذا طارت الورقاء عن ايک الثّنآء و قصدت المقصد الأقصی الأخفی
ارجعوا ما لا عرفتموه من الکتاب الی الفرع المنشعب من هذا الأصل
القويم خطاب بجميع خلق ميفرمايد چون حمامه قدس از حديقه
ثناء پرواز کند و قصد مقصد اقصی و پنهان نمايد يعنی چون جمال
مبارک از عالم ظهور توجّه بعالم غيب نمايد هر چه را از کتاب
نميفهميد راجع کنيد بفرع منشعب از اصل قديم يعنی آنچه که
او بيان ميفرمايد او حقيقت واقعه است و در کتاب عهد بصريح عبارت
ميفرمايد که مقصود از اين فرع منشعب غصن اعظم است و جميع
اغصان و افنان و منتسبين و احبّا را امر بتوجّه ميفرمايد حال يا بايد
گفت جمال مبارک خطا فرمودند يا بايد اطاعت کرد و عبدالبهآء
امری ندارد که ناس را دعوت باطاعت کند مگر نشر نفحات اللّه
و اعلآء کلمة اللّه و ترويج وحدت عالم انسانی و تأسيس صلح عمومی
و امثال ذلک از اوامر الهی اين اوامر الهی است دخلی
بعبدالبهآء ندارد هر کس خواهد موافقت نمايد و هر کس نخواهد
خود ميداند حال بعضی از مفسدين بانواع حيل در فکر رياستند
و بجهت حصول رياست شبهاتی ميان احبّا القا مينمايند که سبب
اختلاف شود و اختلاف سبب آن گردد که يک حزبی را تابع خود کنند
ولی احبّای الهی بايد بيدار باشند و بدانند از اين القای شبهات
مقاصد نفسانيست و حصول رياست وحدت بهائيرا از دست ندهيد
و وحدت بهائی جز بتمسّک بميثاق الهی ممکن نه باری شما
آرزوی سفر باطراف داريد تا نشر نفحات اللّه نمائيد بسيار موافق
البتّه تأييدات الهی برسد و قوّه عهد و ميثاق ترا مظفّر و منصور نمايد  *
(187)
ای ثابت بر پيمان نامه شما رسيد از کنونشن نهايت
رضايت اظهار نموده بودی که اين کنونشن سبب نهضت امر اللّه
گرديد و ظهور قوّت کلمة اللّه عظمت امر اختلافات را زائل کند
مانند صحّت چون در وجود انسان قوّت يابد از اين امر عظيم جميع
علل و امراض زائل گردد ما اميدمان چنانست که بهيچوجه اختلاف
نماند ولی بعضی از اهالی امريکا نوهوسند و ميکوشند زير زمين
جستجو ميکنند در هوا جستجو ميکنند که يک چيزی پيدا کنند و
سبب اختلاف شود الحمد للّه در امر مبارک جميع اين ابواب
مسدود است زيرا مرجع مخصوص تعيين شده است که آن مرجع
مخصوص حلّال جميع مشکلات است و دافع جميع اختلاف و همچنين
بيت عدل عمومی دافع جميع اختلاف است آنچه بيت عدل بگويد
قبول و هر نفسی مخالفت نمايد مردود ولی هنوز بيت عدل عمومی که
شارعست تأسيس نشده است ديگر راه اختلافی نمانده ولی
هواجس نفسانی مورث اختلاف ميشود مثل ناقضين ناقضين
شبهه ئی در ميثاق ندارند ولی غرض نفسانی آنانرا باين درجه
رسانده نه اينست که نميدانند ميدانند و مخالفت ميکنند باری
دريای ميثاق پر موج است و در نهايت اتّساع کفهای اختلاف را
بيرون می‌اندازد يقين بدانيد شما در فکر ترويج امر مشرق الأذکار
باشيد و تهيّأ اسباب نشر نفحات اللّه ديگر مشغول چيز ديگر نشويد
زيرا سبب تفرقه ذهن ميشود و هيچ کار از پيش نميرود   *
(188)
ای ياران عزيز عبدالبهآء چنديست که از بعضی
بلاد يک آهنگ دلربا بگوش جان نرسيده و جان و وجدان سرور
و حبور نيافته با وجود آنکه در جميع اوقات کلّ در خاطرند و در پيش
نظر فی الحقيقه حاضر زيرا ساغر دل از صهبای محبّت ياران سرشار
است و تعلّق و آرزوی ديدارشان مانند روح ساری و جاری در  عروق
و شريان با اين حالت ديگر معلومست که قلب چه قدر محزون و
مغمومست در اين طوفان بلا که موجش باوج اعلی رسيده و تير جفا
از جهات ستّه پی در پی آمده در هردم در بقعه مبارکه خبر موحشی
و در هر روز آثار مدهشی مرکز نقض چنان فرض مينمود که بمجرّد
استکبار بنياد عهد و ميثاق نا پايدار گردد و ابرار از وصايای الهی
بری و بيزار گردند اين بود که اوراق شبهات بجميع جهات منتشر
نمود و بدسائس خفيّه پرداخت دمی فرياد بر آورد که بنيان الهی
بر افتاد و شريعت اللّه منسوخ گشت بناء عليه عهد و پيمان مفسوخ
شد و گهی ناله و فغان آغاز کرد که ما اسير و گرفتاريم و گرسنه و تشنه
در ليل و نهار روزی ولوله و عربده ئی انداخت که وحدانيّت الهيّه
محو شد و ظهوری پيش از الف سنه بروز نموده چون اين مفتريات را
ترويج نديد بتدريج فکر فساد افتاد و فتنه برانگيخت و بهر دامنی
درآويخت بنای سعايت در نزد حکومت گذاشت و با بعضی از بيگانگان
آشنا شد و همدم و همراز گشت بالاتّفاق لائحه ئی ترتيب دادند
و تقديم مرکز سلطنت کردند و اوليای امور را بتشويش انداختند
از جمله مفتريات اينکه اين مظلوم عَلم استقلال بر افراخت و بر علم
يا بهآء الأبهی بنگاشت و در جميع اين مدن و ديار و قری حتّی
در ميان قبائل صحرا بگرداند و جميع را دعوت باجتماع در زير علم
نمود ربّ انّی اعوذ بک من هذا العمل المخالف لوصايَا البهآء
بل هو ظلم عظيم لا يرتکبه الّا کلّ معتدٍ اثيم لانّک فرضت علينا
اطاعة الملوک و السّلاطين و از جمله مفتريات مقام کرمل را قلعه ئی
قرار داد و در نهايت متانت و رصانت بساخت و آنجا را مدينه منوّره
قرار نهاد و تربت مقدّسه را مکّه مکرّمه نمود و حال آنکه آن عمارت
عبارت از شش اطاق است و از جمله مفتريات تأسيس سلطنت جديده
کرده و جميع ياران را معاذ اللّه معاذ اللّه معاذ اللّه بچنين خطای
عظيمی دعوت نموده سبحانک هذا بهتان عظيم و از جمله چون
تربت مقدّسه مطاف عالميان گشته ضرر عظيم بدولت و ملّت دارد و مرکز
نقض از جميع اين امور بيزار بلکه سنّی سنوی بکری و عمريست امّا
جمال مبارک را همين قدر از صلحای امّت ميداند و اهل طريقت ميشمرد
و جميع اين امور را اين مظلوم تأسيس نموده باری هيئت تفتيشيّه
از مرکز سلطنت عظمی دامت شوکتها تعيين شدند و باين ارض آمدند
رأسا در خانه يکی از مدّعيان وارد جمعی که در تنظيم لائحه شريک
و سهيم اخوی بودند آنانرا احضار و از حقيقت لائحه استفسار نمودند
مضامين لائحه را تشريح کردند و تفصيل دادند و تصديق نمودند
و علاوه افزودند و کلّ مدّعی و هم شاهد و هم قاضی بودند حال آن
هيئت بمرکز خلافت راجع و هر روز خبر موحشی و مدهشی ميرسد
امّا عبدالبهآء الحمد للّه در نهايت سکون و قرار و وقار و از اين
افترا و بهتان حتّی اغبرار حاصل ننموده بلکه امور را موکول بقدر
مقدور نموده و در کمال فرح و سرور بجانفشانی حاضر و از بهر بلائی
منتظر الحمد للّه ياران مهربان الهی نيز در مقام تسليم و رضا قائم
کلّ خوشنود و ممنون و مسرور و راضی ولی مرکز نقض چنين فرض
نموده که بعد از ريختن خون اينمظلوم و يا انداختن بصحرای کبير
و هامون و يا القای در دريای روم چون گمنام و بی‌اثر و مقطوع الخبر
گردد او ميدانی خواهد يافت و جولانی خواهد کرد و بچوگان شبهات
و ترّهات گوی آمال و آرزوئی خواهد ربود هيهات هيهات اگر
مشک وفا را بقا نماند کسی برائحه دفراء جفا رغبت ننمايد و اگر
غزال الهی را کلاب و ذئاب بدرد هيچکس از پی گرگ خونخوار ندود
و اگر بلبل معانيرا ايّام بسر آيد کسی گوش بنعيق غراب و نعيب
کلاغ ندهد اين چه تصوّر باطل است و اين چه تهتّک جاهل
اعمالهم کسراب بقيعةٍ يحسبه الظّمآن ماءً حتّی اذا جائه لم يجده
شيئاً باری ای ياران الهی قدم و قلب مستقيم و ثابت داريد
و بقوّه تأييد جمال مبارک عزمی کامل نمائيد و بخدمت امر اللّه پردازيد
و در مقابل امم و ملل ثبوت و رسوخ و استقامت اهل بها بنمائيد تا
ديگران حيران گردند که اين قلوب چگونه منابع اطمينان و معادن
محبّت حضرت رحمان تا از حوادث مؤلمه ارض مقدّس فتوری نياريد
و از وقايع فاجعه مَلَلی حاصل نکنيد اگر جميع ياران معرض شمشير
گردند و يکی باقی آن منادی الهی شود و مبشّر رحمانی گردد و در
مقابل من علی الارض قيام کند باری شما نظر بحوادث بقعه نورآء
ننمائيد ارض مقدّس دائما در خطر است و سيل بلا از هر طرف زيرا
صيت جهانگير گشته و آوازه شهره آفاق شده و اعدا چه بيگانه
و چه آشنا در نهايت تزوير و حيله و خدعه بر افترا قيام نموده
معلومست که چنين موقعی در خطر است زيرا در مقابل هر بهتان
مدافعی موجود نه بلکه نفوس آواره و مظلوم در قلعه ئی مسجون
و ليس لهم معين و نصير و حرس من سهام الأفترآء و سنان البهتان
الّا اللّه شما بايد تفکّر در اين نمائيد که چه قدر ياران عزيز بقربانگاه
الهی شتافتند و چه نفوس مبارکی جان فدا نمودند و چه خونهای
مقدّسی ريخته شد و چه دلهای پاکی بخون آميخته گشت چه قدر
سينه‌ها هدف تير جفا گرديد و چه بسيار اجسام مطهّره که
شرحه شرحه شد آيا ما را سزاوار چگونه است که در فکر جان خويش
باشيم و به بيگانه و خويش مداهنه و مدارا کنيم و يا آنکه ما نيز پی
ابرار گيريم و بر قدم آن بزرگواران رفتار کنيم ايّام معدود معدوم
گردد و هستی موجود مفقود شود گلشن زندگانيرا طراوت و لطافت
نماند و گلزار کامرانيرا صفا و شادمانی بگذرد بهار حيات مبدّل
بخزان ممات گردد و سرور و حبور قصور تبديل بظلام ديجور در قبور
گردد در اينصورت دلبستگی را نشايد و شخص دانا تعلّق قلب
ننمايد انسان دانا و توانا حشمت آسمانی طلبد و عزّت رحمانی
جويد و حيات جاودانی خواهد و قربيّت درگاه يزدانی طلبد زيرا
بخمخانه جهان فانی صفرای انسان الهی نشکند و دمی نياسايد
و خود را بتعلّق دنيا نيالايد بلکه ياران نجوم اوج هدايتند و
کواکب افق عنايت و بکمال قوّت آفت ظلمتند و هادم اساس بغض و
عداوت جهان و جهانيانرا صلح و صلاح خواهند و بنياد جنگ و
جدال براندازند راستی و دوستی و آشتی جويند و دلجوئی حتّی
از هر دشمن بدخوئی نمايند تا اين زندان جفا را ايوان بلند وفا
کنند و اين سجّين بغض و کين را مبدّل ببهشت برين فرمايند
باری ای ياران بجان و دل بکوشيد که اينجهان آئينه جهان ملکوت
شود و عالم ناسوت مملوّ از فيض لاهوت گردد تا ندای ملأ اعلی
بتحسين بلند گردد و آثار فضل و موهبت جمال ابهی احاطه بر روی
زمين نمايد جناب امين نهايت ستايش از عباد مکرمين و اماء نور
مبين نمودند و از هر يک فرداً فرداً تحسين کردند و بسيار از ثبوت
و استقامت کلّ تعريف نمودند که الحمد للّه احبّا و اماء رحمان در جميع
ايران بکمال تمکين چون بنيان رزين و رصين ثابت و مستقيم و در
نهايت وله و انجذاب مشغول بنشر نفحات ربّ الأربابند و از اين خبر
در اين زمان پر خطر نهايت سرور حاصل گرديد زيرا منتهی آمال
و آرزوی اينمظلوم روحانيّت قلوب و نورانيّت وجود يارانست چون
اين موهبت حاصل هر بلائی از برای من فيض وابل و غيث هاطل است
الهی الهی ترانی خائضاً فی غمار البلآء و قابضاً علی نار الجفآء
و فائض الدّموع فی اللّيالی الظّلمآء اتقلّب فی مهاد السّهاد و عينای
منتظرتان لطلوع انوار الوفآء و کلّما اضطرب اضطراب الحوت الملتهب
الأحشآء علی الغبرآء اترصّد ظهور مواهبک من کلّ الأرجآء
ربّ ربّ ادرک الأحبّآء فی سائر الأنحآء بموهبتک الکبری و اغث
کلّ ذی لهف من الأصفيآء بعونک و عنايتک فی کلّ عدوة قصوی
ربّ انّهم اسراء حبّک و سبايا جندک و طيور هوآء هدايتک و
حيتان بحر عنايتک و نجوم افق موهبتک و جيوش حصن شريعتک
و اعلام ذکرک و اعين رحمتک و ينابيع فضلک و منابع جودک فاحفظهم
بعين رعايتک و ايّدهم علی اعلآء کلمتک و ثبّت قلوبهم علی حبّک
و قوّ ظهورهم علی خدمتک و اشدد ازورهم علی عبوديتّک و انشربهم
نفحاتک و اشرح بهم آياتک و اظهر بيّناتک و تمّم بهم کلماتک
و اسبغ بهم رحمتک انّک انت القویّ القدير و انّک انت الرّحمن الرّحيم *
(189)
امروز هر عاقل هوشياری و عاقبت بينی بيدار شود
و واقف اسرار مستقبل گردد که جز قوّه ميثاق قلب آفاقرا بحرکت
نيارد چنانکه عهد قديم و عهد جديد امر حضرت مسيح را منتشر در
آفاق نمود و قوّه نابضه در جسم عالم بود شجره ئيکه ريشه دارد ثمر
دهد و الّا درخت بيريشه ولو بلند و قطور باشد پژمرده و افسرده
و عاقبت مانند حطب لايق آتش گردد ميثاق الهی مانند دريای
محيط اعظم است يک موج زند و جميع کفهای متراکمه را بساحل
اندازد باری الحمد للّه که نفوس آگاه را مقصدی جز اعلآء کلمة اللّه
و نشر نفحات اللّه نه اينست اساس متين حال مانند وقت صباح
است که انوار شمس حقيقت منتشر شده بايد کوشيد تا نفوس راقده
بيدار گردند و غافلان هوشيار شوند و تعاليم الهی که روح اينعصر
است بمسامع اهل جهان برسد در جرائد انتشار يابد و در محافل
بنطق فصيح بليغ تشريح گردد مسلک بايد مسلک بولس باشد
و ايمان ايمان پطرسی اين نفحه طيّبه مشام اهل آفاقرا معطّر نمايد
و اين روح نفوس مرده را زنده نمايد روائح منتنه نقض موقّتاً سبب
توقّف امر اللّه گشته و الّا تعاليم الهی مانند نور آفتاب سريع الأنتشار
بود نطقهای عبدالبهاء را که جمع نمودی و مقصدتان طبع و نشر
آنست بسيار موافق اين خدمت سبب آن گردد که در ملکوت ابهی
رخ بر افروزی و در نزد احبّای شرق و غرب مورد ستايش و شکرانه شوی
ولی بايد نهايت دقّت را نمود که عين نطق باشد و تحريفی از مترجمين
سابق واقع نشده باشد   *
(190)
ترانی يا الهی خاضعاً خاشعاً متصدّعاً بما
امرت من عندک متذلّلاً الی ملکوتک مضطرباً من سطواة جبروتک
وجلاً من قهرک راجياً فضلک مطمئنّاً بعفوک مرتعداً من سخطک
اناجيک بقلب خافق و دمع دافق و قلب شائق و تبتّل صادق
ان تجعل احبّتک انواراً فی مملکتک و تؤيّد صفوتک علی اعلآء
کلمتک حتّی تصبح الوجوه انواراً و تملأ القلوب اسراراً و تضع
النّفوس عنها اوزارا و تحميهم عن کلّ ذی عُتوٍّ امسی فاجراً کفّارا
ربّ انّهم ظِمآء اوردهم علی مناهل الفضل و الأحسان و انّهم
جياع انزل عليهم مائدة من السّمآء و انّهم عُراة البسهم حلل العلم
و العرفان و کُماة اخرجهم الی الميدان و هُداة فانطقهم بالحجج
و البرهان و سُقاة فادر بهم الکأوس الطّافحة بصهبآء الأيقان
الّلهمّ اجعلهم طيوراً صادحةً فی الرّياض و اُسوداً زائرةً فی
الغياض و حيتاناً سابحة فی الحياض انّک انت الفيّاض لا اله الّا
انت القویّ العزيز المنّان  .
ای ياران ربّانی من چندی بود که تضييق شديد و قيد و بند
سلاسل حديد و اين مظلوم وحيد و فريد زيرا سبيل مقطوع رفيق
ممنوع صديق محروم و عوانان محيط مراقبان ذوبأس شديد
هر دمی بلائی و در هر نَفَسی آلامی خويش و بيگانه هر دو مهاجم
بلکه ياران بيوفا بيش از اعدا بر اذيّت و جفا قائم عبدالبهاء را
نه مجيری نه نصيری و نه معينی و نه ظهيری دائماً غريق دريای
بی‌پايان و مبتلای نعيق بيوفايان هر صبحی ظلام ديجوری
و هر شامی ظلم موفوری دقيقه ئی آرامی نه و زخم سنانرا التيامی
نه هردم خبر نفی فيزان بود و هر ساعت حوادث غرق در بحر بی‌پايان
گهی گفتند آوارگانرا بنيان بر افتاد و دمی برزبان راندند که
عنقريب صليب نتيجه خواهد داد جسم ضعيف هدف تير شديد
شود و هيکل نحيف طعمه سيف حديد گردد آشنايان بيگانه
در نهايت فرح و سرور بودند و ياران بيوفا در غايت شعف و حبور
يکی ميگفت الحمد للّه آرزو بحصول رسيد و ديگری الشّکر للّه که
سهم و سنان بمرکز صدور پيوست باری شدائد و بلا مانند باران بهار
بر اسير زندان باريد و تسلّط اهل بغضا مانند سيل جفا ميرسيد
ولکن عبدالبهآء در نهايت سرور و حبور بود و مطمئن بالطاف ربّ
غفور عذاب اليم جنّت نعيم بود و اغلال و زنجير طوق سلطنت
بر سرير اثير در نهايت تسليم و رضا دل بقضا داده در وجد و سرور
بوديم و همدم شادمانی موفور تا آنکه ياران نوميد شدند و يأس
شديد حاصل گشت بغتةً صبح نورانی طلوع نمود و انوار نامتناهی
احاطه کرد سحاب مرکوم متلاشی شد و ظلام ديجور متواری گشت
فوراً قيد و بند بر افتاد و سلسله از گردن آوارگان برقاب عوانان
انتقال يافت تضييق بتوسيع مبدّل شد و از افق الطاف ربّ مجيد
آفتاب اميد دميد اين از فضل حضرت يزدان بود و موهبت ربّ
رحمان ولی از جهتی اين آواره محزون و مأيوس گرديد که من بعد
بچه تسلّی خاطر يابد و بچه اميد خود را نويد دهد نه بلائی
نه جفائی و نه مصيبت و نه ابتلائی در اينجهان فانی مدار شادمانی
بلای سبيل ربّانی و محن و آلام جسمانی بود و الّا حيات بی‌نتيجه
ماند و ممات مرجّح گردد شجر وجود بی‌ثمر شود و کشت زندگانی
بيخوشه و خرمن گردد لهذا اميدوارم که دو باره اسبابی فراهم
آيد که جام بلا سرشار گردد و دلبر خونريز عشق در نهايت جمال
شاهد انجمن شود تا اين قلب فرحی يابد و اين روح فتوحی جويد
ای پروردگار عاشقانرا از بلا ساغری لبريز در کام ريز و مشتاقان را
در راه محبّتت زهر شهد کن و نوش نيش نما سرها را زينت سنان
کن و دلها را هدف سهم بی‌امان فرما اين جان پژمرده را در سبيل
فدا زنده فرما و اين قلب افسرده را بکأس جفا طراوت و لطافت بخش
مدهوش جام الست کن و سر مست پيمانه بدست فرما بجانفشانی
مؤيّد فرما و بقربانی موفّق کن توئی مقتدر و توانا و توئی دانا و بينا و شنوا *
(191)
ای محنت زده در سبيل ميثاق صدمات و زحمات
در سبيل ربّ الآيات البيّنات عناياتست و زحمت رحمت است
و محنت منحت زهر شکر است و قهر لطف جانپرور پس بايد شکر
پروردگار مهربان نمود که چنين مشقّت که صرف موهبت است
مقدّر فرمود " گر در آتش رفت بايد چون خليل "  " ور چو يحيی ميکنی
خونم سبيل "   " ور چو يوسف چاه و زندانم کنی "   " ور ز فقرم عيسی مريم
کنی "    " سر نگردانم نگردم از تو من "   " بهر قربان تو دارم جان و تن "  *
(192)
امروز ربّ الجنود حامی ميثاق است و قوای ملکوت
محافظ ميثاق و نفوس آسمانی خادم ميثاق و فرشته‌های ملکوتی
مروّج ميثاق بلکه اگر بديده بصيرت نظر بشود جميع قوای عالم
بالنّتيجه خادم ميثاق ولی در استقبال ظاهر و آشکار خواهد گشت
با وجود اين اين ضعفا چه خواهند کرد اشجار عظيمه که ريشه
ندارد و از رشحات سحاب رحمت نصيبی ندارد دوام نکند تا
چه رسد بگياههای ضعيفه   *
(193)
صبح است و نور احديّت از مطلع غيب رحمانيّت
ساطع و لامع و فيض جليل مليک فردانيّت از جهان پنهان متهاطل
و متراکم بشارات ملکوت از جميع جهات ميرسد و صبح اشارات علوّ
امر و بشارات سموّ کلمة اللّه از جميع اطراف ميدمد کلمهء توحيد
در ترويج است و آيت تفريد در ترتيل دريای فضل وجود
متلاطمست و سيل فيض شهود متدافق انوار تأييد ربّ غفور جميع
اقاليم وجود را احاطه کرده و جنود ملأ اعلی باعانت احبّاء و نصرت
اصفيآء هجوم نموده صيت جمال قدم روحی لأحبّائه الفدآء
جهانگير گشته و آوازه امر اللّه در شرق و غرب عالم منتشر شده اين
امور کلّ اسباب سرور ولی عبدالبهآء در بحر احزان مستغرق
و آلام و محن چنان تأثير در اعضا و جوارح نموده که فتور کلّی در بدن
حاصل گشته ملاحظه نمائيد که فرداً وحيداً من دون ناصر و معين
در قطب عالم ندای حقّ را بلند نموده جميع ملل و امم معارض و منازع
و مجادل از جهتی امّت سالفه معلوم و واضح که چه قدر در جميع
اطراف متعرّض و معارضند و از جهتی اخبارات امّت هزله کاذبه
ميرسد که چگونه در صدد قلع و قمع شجره مبارکهء الهيّه هستند
و چه نسبت و افتراها بجمال قدم روحی لأحبّائه الفدا ميزنند
و مشغول بنشر رسائل ردّيّه بر اسم اعظمند و در سرّ سرّ در نهايت
سعی و کوشش که اذيّت شديدی وارد آرند و از جهتی اهل غرور
بکلّ دسائس متمسّک که وهن کلّی بر امر اللّه وارد آرند و اسم
عبدالبهاء را از لوح وجود محو نمايند با اينهمه بلايا و اين همه رزايا
و هجوم اعدآء در ميان احبّاء نيز اغبرار موجود با وجود آنکه امر
جمال قدم روحی لأحبّائه الفدآء عبارت از حقيقت محبّت است
و سبب اتّحاد و الفت تا کلّ امواج يک بحر گردند و نجوم باهره
اوج نامتناهی يک فلک لئالی اصداف توحيد گردند و جواهر
متلئله معدن تفريد بنده يکديگر گردند و نيايش و ستايش و
پرستش همديگر کنند زبان بمدح و ستايش هر يک از احبّاء گشايند و
نهايت شکرانه را از يکديگر نمايند نظر بافق عزّت کنند و بانتساب
آستان مقدّس جز خير يکديگر نبينند و جز نعت يکديگر نشنوند و بجز
مدح و ستايش يکديگر کلمه بر لسان نرانند بعضی بر اين منهج
قويم سالک الحمد للّه بعون و عنايت الهيّه موفّق و مؤيّد در جميع
ممالک ولی بعضی بر اين مقام اعزّ اعلی چنانچه بايد و شايد قائم نه
و اين بسيار سبب احزان عبدالبهاست چنان حزنی که بتصوّر نيايد
زيرا طوفانی اعظم از اين از برای امر اللّه نه و وهنی اشدّ از اين
بر کلمة اللّه نيست بايد احبّای الهی کلّ متّحد و متّفق شوند
در ظلّ علم واحد محشور شوند و برأی واحد مخصوص گردند و بمشی
واحد سلوک نمايند و بفکر واحد تشبّث کنند آراء مختلفه را فراموش
نمايند و افکار متفاوته را نسيان فرمايند زيرا الحمد للّه مقصد
مقصد واحد است و مطلوب مطلوب واحد کلّ بنده يک آستانيم و
شير خوار يک پستان در ظلّ شجره مبارکه‌ايم و در سايه يک
خيمه مرتفعه ای ياران الهی اگر نفسی غيبت نفسی نمايد اين
واضح و مشهود است که ثمری جز خمودت و جمودت نيارد اسباب
تفريق است و اعظم وسيله تشتيت اگر چنانچه نفسی غيبت ديگری
کند مستمعين بايد در کمال روحانيّت و بشاشت او را منع کنند که
از اين غيبت چه ثمری و چه فائده ئی آيا سبب رضايت جمال مبارک
است يا علّت عزّت ابديّه احبّای الهی آيا سبب ترويج دين اللّه
است و يا علّت تثبيت ميثاق اللّه نفسی مستفيد گردد و يا شخصی
مستفيض لا واللّه بلکه چنان غبار بر قلوب نشيند که ديگر نه گوش
شنود و نه چشم حقيقت را بيند ولی اگر نفسی بستايش ديگری
پردازد و بمدح و ثنا لسان بگشايد مستمعين بروح و ريحان آيند
و بنفحات اللّه مهتزّ گردند قلوب را فرح و سرور آيد و ارواح را بشارت
احاطه کند که الحمد للّه در ظلّ کلمه الهی نفسی پيدا شده که
مرکز خصائل و فضائل عالم انسانی است و مظهر عواطف و الطاف
حضرت رحمانی رخی روشن دارد و زبانی ناطق در هر انجمن
روحی پر فتوح دارد و جانی مؤيّد بنفحات حضرت رحمان حال
کداميک خوشتر و دلکشتر قسم بجمال ابهی که چون خير ياران
شنوم قلب بنهايت روح و ريحان آيد و چون اشاره ئی از کدورت
دوستان بينم در نهايت احزان مستغرق گردم اينست حالت
عبدالبهآء ديگر ملاحظه فرمائيد که چه بايد و چه شايد
جمال قدم روحی لأحبّائه الفدا الحمد للّه ابواب عنايت را از جميع
جهات گشوده و بشائر تأييد و توفيق را واضح و مشهود نموده دلهای
احبّا را بمحبّت ربوده و جنود ملأ اعلی را بنصرت اصفياء موکّل فرموده
حال بايد ياران با دلی چون آفتاب و نَفَسی مشکبار و لسانی ناطق
بذکر حق و بيانی واضح و جبينی لائح و همّتی بلند و قوّتی ملکوتی
و تأييدی لاهوتی و صفتی روحانی و انبعاثاتی وجدانی در بين
ملأ ارض مبعوث شوند تا هر يک افق مبين را نور منير شوند و فلک
اثير را کوکبی بديع بوستان الهی را درخت بارور شوند و گلشن
رحمانی را گل معطّر گردند کتاب ايجاد را آيات باهره شوند
و صفحه کائنات را کلمات جامعه عصر اوّل است و نشئه اولای دور نيّر
اعظم پس تحصيل فضائل بايد در اين قرن بشود و تعديل خصائل
بايد در اين عصر بگردد جنّت ابهی در دشت و صحرا در اين ايّام
بايد خيمه بر افرازد و انوار حقيقت چهره گشايد و اسرار موهبت
رخ بنمايد و فيض قدم جلوه نمايد و آفاق رياض احديّت گردد
و اقاليم جنّت فردوس شود و جميع شئون و کمالات و اوصاف و نعوت
الهيّه از حقائق صافيه و سنوحات رحمانيّه آشکار و واضح شود
عبدالبهاء در جميع احيان در آستان حضرت يزدان متضرّع و مبتهل
است که ای خداوند مهربان بنده درگاه توايم و ملتجی بآستان
مقدّس تو جز رکن شديد پناهی نجوئيم و بغير کهف حمايتت التجا
نکنيم حفظ وصيانت فرما و عنايت و حمايت کن ما را موفّق نما تا
رضای تو جوئيم و ثنای تو گوئيم و در  راه حقيقت پوئيم مستغنی از
غير تو گرديم و مستفيض از بحر کرم تو شويم در اعلآء امرت کوشيم و در
نشر نفحاتت سعی بليغ نمائيم از خود غافل گشته بتو مشغول شويم
و از مادون بيزار شده گرفتار تو گرديم ای پروردگار ای آمرزگار
فضل و عنايتی و فيض و موهبتی تا بر اين موفّق شويم و باين مؤيّد
گرديم توئی مقتدر و توانا و توئی واقف و بينا انّک انت الکريم
انّک انت الرّحيم انّک انت الغفور العفوّ القابل التّوبة و غافر
الذّنوب شديد المحال  *
(194)
ای دوستان حقيقی جمال ابهی امر اللّه در اين
ايّام در جميع اقطار قوّت گرفته و روز بروز رو بعلوّ است لهذا
جميع طوائف اعداء از جميع اقوام و ملل در نهايت تعرّض و تغرّض
و حسد و بغضآء بايد ياران کلّ در جزئی و کلّی امور مواظبت نمايند
و مشورت کنند و بالاتّفاق مقاومت فساد و فتن نمايند و در حسن
معاشرت و اعتدال حرکت و حرمت و رعايت يکديگر و مرحمت و عنايت
با سائر طوائف کوشند و صبر و تحمّل نمايند تا مغناطيس تأييد
ملکوت ابهی گردند و قوّه جاذبه جنود لم تروها شوند ايّام منتهی
گردد و مدّت جزئيه حيات منقضی شود ولی ثمرات عبوديّت آستان
مقدّس ابدی و سرمدی بود اين حقيقت را در عالم وجود
ملاحظه نمائيد که چه آثار باهره موجود و مشهود و البهاء علی اهل البهآء  *
(195)
ای فرع رفيع سدره مبارکه ... از غفلت و استکبار اشرار
و عظمت و تعنّت فجّار مغموم و محزون مشويد و دلگير و دلخون
نگرديد چه که اين دأب ديرين و آداب قديم غافلين است
يا حسرة علی العباد ما يأتيهم من رسول الّا کانوا به يستهزؤن بلکه
معارضه و مقاومت جاهلان سبب اعلاء کلمة اللّه و نشر آثار اللّه است
اگر تعرّض مستکبرين و تهتّک مُرجفين نبود و فرياد برمنابر و بيداد
اکابر و اصاغر و تکفير جهلآء و عربده بلها نبود کی صيت ظهور نقطه اولی
روحی له الفدآء و آوازه سطوع شمس بهآء روحی له الفدآء بشرق
و غرب ميرسد و جهانرا از کران تا بکران بجنبش و حرکت می‌آورد و کی
خطّه ايرانرا مرکز نور تابان ميفرمود و اقليم روم مرکز جمال قيّوم
ميگشت چگونه آوازه ظهور بجنوب منتشر ميشد و بچه وسيله ندای
حقّ باقصی بلاد شمال ميرسيد کشور امريک و افريک تاريک چگونه
ندای الهی می‌شنيد وصياح ديک عرشی استماع مينمود طوطيان
هند چگونه شکّر خا می‌شدند و نغمات بلبلان عراق کجا بآفاق ميرسيد
شرق و غرب چگونه مهتزّ ميشد بقعه مبارکه چگونه اريکه جمال
محمود ميشد طور سينآء چگونه لمعه نورآء ميديد شعله ظهور
چگونه زينت طور ميگشت ارض مقدّس چگونه موطن جمال منزّه
ميشد وادی طوی چگونه بقعه بهرآء ميگشت و محلّ خلع نعلين
موسی ميشد نفحات قدس چگونه در وادی مقدّس منتشر ميشد
شميم نسيم حدائق ابهی مشام اهل جزيره خضرا را چگونه معطّر
می‌نمود وعده‌های انبيا و بشارات اصفيا و نويدهای مظاهر احديّه
باين بقعه مبارکه چگونه تحقّق مينمود شجره انيسا چگونه غرس ميشد
و علم ميثاق چگونه بلند ميگشت و جام عهد الست چگونه سرمست
مينمود اين فيوضات و برکات اسباب ظهور و بروزش بحسب ظاهر
استکبار جهلآء و تعرّض بلهآء و تعنّت ثقلآء و تشدّد ظلمآء
و الّا صيت ظهور حضرت اعلی هنوز باقرب بقاع نرسيده بود پس
نبايد از جهل جهلآء و تعدّی زنمآء و غفلت فقها و تکفير بلها
محزون شد ذلک دأبهم فی القرون الأولی اگر ميدانستند نمی‌نمودند
ولی نادانند فما لهؤ لآء لا يکادون يفقهون حديثا پس شما که فرع
سدره مقدّسهء الهيّه هستيد و افنان دوحه رحمانيّه بايد بعون
و عنايت جمال قدم روحی لمرقده المقدّسة فداء چنان  بنار موقده
ربّانيّه بر افروزيد و بر افروزيم که نار محبّت اللّه در قطب آفاق روشن
کنيم و تأسّی بدوحه مقدّسه حضرت اعلی روحی له الفدآء بنمائيم
سينه را هدف تير بلا کنيم و دل را آماج سهم قضا چون شمع بر افروزيم
و چون پروانه بال و پر بسوزيم چون مرغ چمن بناليم و چون عندليب زار
بزاريم چون ابر بگرئيم و چون برق از آوارگی در غرب و شرق بخنديم
و شب و روز در فکر نشر نفحات اللّه باشيم نه تتبّع در شبهات و ترويج
و تأويل و تشريح متشابهات فکر خويشرا بکنار بگذاريم و از کم و بيش
چشم پوشيم نه اظهار تألّم نمائيم نه بهتان تظلّم بکلّی خود را
فراموش نمائيم و از خمر عنايت و فنآء در جمال ابهی پرجوش و خروش
شويم ای افنان سدره مبارکه بايد کلّ بکوشيم تا شاخ بارور گرديم
و ميوه خوشگوارتر ببار آوريم تا فرع تابع اصل گردد و جزء تأسّی بکلّ
نمايد از فضل اسم اعظم و عنايت نقطه اولی روحی لهما الفدآء
اميدوارم که سبب اعلآء کلمة اللّه در جميع آفاق گرديم و خدمت
باصل امر نمائيم و شراع غيرت حقيقی الهی را منتشر کنيم و نسيم چمن
عنايت را بوزيدن آريم و شميم حديقه رحمانيّت را بمشامها رسانيم
و آفاقرا جنّت ابهی کنيم و کيهان را فردوس اعلی هر چند کلّ عباد
و علی الخصوص مشتعلان بنار رشاد مکلّف باين عبوديّت ربّ عباد
هستند ولی تکليف ما اعظم از ديگران است از او توفيق ميطلبيم
و تأييد ميجوئيم صد هزار شکر جمال مبارک را که جنود ملکوت ابهايش
در هجوم است و عون و صونش متتابع چون طلوع نجوم در جميع نقاط
ارض اين عبد فريد وحيد را نصرت فرمود و در جميع اوقات آثار عنايت
ظاهر فرمود اهل شبهاترا در اشدّ اغما افکند و متمسّکين بمتشابهات
را رسوای خاص و عام فرمود نوهوسانرا محلّ ملام انام فرمود و
خود پرستانرا شهره آفاق کرد احبّای متزلزلين را عبرة للنّاظرين
فرمود و ارکان مذبذبين را خود پرست و خود بين فرمود و اين مرغ
بال و پر شکسته را بمقابل جميع من علی الأرض بقدرت تأييدش قائم
فرمود صفوف عناد را شکست داد و لشکر نجات را نصرت بخشيد
و روح حيات در قلوب ثابتين بر عهد و ميثاق دميد حضرات افنان
سدره مقدّسه مبارکه را يک يک تکبير ابدع ابهی ابلاغ فرمائيد
و البهآء عليک و علی کلّ افنان يثبت علی الميثاق   *
(197)
ای ثابت بر پيمان نامه نهم سبتمبر  ١٩٠٩وصول
يافت از حوادث واقعه محزون و مکدّر مباش اين مشقّت در سبيل
الهی بر شما وارد شد لهذا بايد سبب سرور و شادمانی گردد از پيش
بياران مرقوم گرديد و همچنين شفاها بيان شد که البتّه ياران غرب
را نصيب و بهره از بلايای دوستان شرق خواهد بود لابد در سبيل
حضرت بهآءاللّه مورد اذيّت اهل جفا خواهند گشت ملاحظه کن
که در عصر اوّل مسيح حواريّين بچه اذيّت و بلا در سبيل حضرت مسيح
مبتلا گشتند در هر روزی هدف تير طعن و سبّ و لعن فريسيان شدند
و صدمات کشيدند حبس و زندان ديدند و اکثر جام شهادت کبری
نوشيدند حال شما نيز البتّه بايد قدری سهيم و شريک من گرديد و از
محن و آلام بهره و نصيب بريد ولی اين وقايع ميگذرد و آن عزّت ابديّه
و حيات سرمديّه باقی و بر قرار ميماند و اين بلايا سبب ترقّيات کلّيّه
ميشود از خدا خواهم که آن دهقان الهی هر زمين سختی را
شخم زند و آبياری نمايد و تخم افشانی کند و اين دليل بر مهارت
و اقتدار دهقانست زيرا زمين سست بيخار و خاشاکی را هر نفسی کشت تواند   *
(198)
ای بنده الهی از بلايا و محنی که بر تو وارد شده
مکدّر مباش جميع مصائب و بلايا از برای انسان خلق شده است
تا انسان از اينجهان فانی نفرت کند چه که نهايت تعلّق بدنيا
دارد چون بزحمت و مشقّت بسيار گرفتار شود طبيعت نفرت کند
و توجّه بخدا نمايد و جهان باقی طلبد که از جميع مصائب وبلايا
مبرّاست انسان عاقل چنين است جاميکه نهايتش درد است
او ننوشد هميشه جام صافی طلبد شهدی که ممزوج بسمّ است
تناول ننمايد لهذا تو شکر کن خدا را که چنين در امتحان افتادی
صبور باش و شکور باش و توجّه بملکوت الهی نما و بکوش تا
اخلاق رحمانی يابی نورانی شوی ملکوتی گردی ربّانی شوی
و در راحت و لذائذ دنيا بی‌قيد گردی و راسخ و ثابت بر پيمان
باشی و ترويج دين الهی نمائی اينست سبب علويّت انسان
اينست سبب عزّت انسان اينست سبب نجات انسان   *
(198)
ايّتها المنجذبة بنفحات اللّه انّی قرأت تحريرک
الّذی ينادی بحبّک للّه و انجذابک جمال اللّه فانشرحت
صدراً بمضمونه البديع و لکنّنی مرادی ممّا بيّنت لک فی کتابی
السّابق هو انّ فی اعلآء کلمة اللّه لأمتحان و افتتان و فی محبّة اللّه
بلآء و محن و مصائب فی کلّ آن فينبغی للأنسان ان يقدّر هذه
البلآيا و يقبلها لنفسه بطوعه و رغبته اوّلاً ثمّ يبتدأ بنشر
نفحات اللّه و اعلآء کلمة اللّه عند ذلک مهما يقع عليه فی حبّ اللّه
من اللّوم و الاضطهاد و الشّتم و السّبّ و الضّرب و السّجن و القتل
لا يتکدّر خاطره بل يزداد انجذاباً الی جمال اللّه فمرادی کان هذا
و الّا تبّاً و تعساً لنفس تطلب راحتها و نعمتها و ثروتها و غناها
مع غفلته عن ذکر اللّه لأنّ البلآء فی سبيل اللّه موهبة لعبدالبهآء
و قال جمال الأبهی فی احد الألواح ما مررت علی شجرٍ الّا و خاطبه
فؤادی يا ليت قطعت باسمی و صلّب عليک جسدی هذا مانطق
به الأسم الأعظم و هذا سبيله و هذا دليل ملکوته العظيم  *
(199)
ايّها المخلصون ايّها المنجذبون ايّها المشتاقون
ايّها القائمون علی خدمة امر اللّه و اعلآء کلمة اللّه و نشر نفحات اللّه
انّی قرأت نميقتکم الغرّآء البديعة الأنشآء الفصيحة الألفاظ
البليغة المعانی و حمدت اللّه و شکرته علی ما ايّدکم و وفّقکم علی
خدمة کرمه العظيم فسوف تتنوّر وجوهکم بنور التّبتّل الی اللّه
و التّضرّع اليه و الخضوع و الخشوع للأحبّآء و يجعل مجمعکم
مغناطيساً لأنوار التّأييد من ملکوته العظيم عليکم بالتّذکّر و التّفکّر
فی آيات اللّه و التّبتّل الی اللّه و المحو و الفنآء فی امر اللّه هذا ممّا
يجعلکم آيات الهدی بين الوری و نجوماً ساطعة فی افق العُلی
و اشجاراً باسقة فی جنّة الأبهی ثمّ اعلموا بانّ عبدالبهآء فی
فرح و سرور و بهجة و بشارة کبری من الوقوع فی هذا السّجن الأقصی
لعمر البهآء انّ هذا السّجن فردوسی الأعلی و غايتی القصوی
و سرور قلبی و انشراح صدری و مأمنی و ملجئی و کهفی المنيع و ملاذی
الرّفيع و به افتخر بين ملائکة السّمآء و الملأ الأعلی افرحوا يا
احبّآء اللّه بهذا القيد الّذی سبب الأطلاق و الحبس الّذی سبب
للنّجاة و التّعب الّذی اعظم وسيلة للرّاحة الکبری تاللّه الحقّ
لا ابدّل هذا السّجن بسرير سلطنة الأفاق ولا ابدّل هذا القيد
بالتّنزّه و التّفرّج فی جنان الأرض کلّها و انّی اتأمّل من الطاف
ربّی و فضله وجوده و کرمه ان اعلّق فی سبيله فی الهوآء و يتشبّک
صدری هدفاً لآلافٍ من الرّصاص او يُرمی بی فی قعر البحار او يُطرح
بی فی البراری و القفار هذا منتهی آمالی و غاية منيتی و انتعاش
روحی و شفآء صدری و قرّة عينی و انتم يا احبّآء اللّه ثبّتوا اقدامکم
علی امر اللّه ثبوتاً لا يزلزله اعظم حوادث فی الدّنيا لا تضطربوا من شیء
فی حال من الأحوال کونوا کالجبال الرّاسيات و نجوماً بازغة من
افق الکآئنات و سرجاً لامعة فی مجامع التّوحيد و نفوساً خاضعة
لأحبّآء اللّه بقلب سليم کونوا آيات الهدی و انوار التّقی منقطعين
عن الدّنيا متشبّثين بالعروة الوثقی ناشرين لروح الحيات راکبين
علی سفينة النّجات مظاهر الجود مطالع اسرار الوجود مهابط
الألهام و مشارق الأنوار مؤيّدين بروح القدس منجذبين الی الحق
منزّهين عن کلّ الشّئون مقدّسين عن اوصاف البشر متخلّقين باخلاق
ملائکة السّمآء حتّی تفوزوا بالموهبة الکبری فی هذا القرن العظيم
و العصرالجديد لعمر البهآء لا ينال هذه العطيّة الکبری الّا کلّ
منقطع عن الدّنيا منجذب بمحبة اللّه فانٍ عن نفسه و هواه خالص
للّه من جميع الجهات خاضع خاشع مبتهل متضرّع منکسر الی اللّه   *
(200)
ای ياران رحمانی من در حالتيکه دريای امتحان
پرموج گشته و موج بلايا باوج رسيده جنود امم در نهايت هجوم
و اهل اعتساف بی‌نهايت بی‌انصاف جمعی از مفتريان با اخوی
نامهربان التيام يافتند و کتابی از مفتريات نگاشتند و بسعايت
و وشايت پرداختند فکر حکومت را مشوّش کردند و اوليای امور را
مضطرب نمودند ديگر معلومست حالت مسجون در اين قلعه خراب
چگونه و امور بچه درجه مشوّش و پراضطرابست از وصف خارجست
با وجود اين باز آواره مسجون در نهايت استقرار و سکون و متوکّل
بر حضرت بيچون و آرزوی هر بلا و ابتلائی در سبيل محبّت اللّه مينمايد
تير جفا درّ عطاست و زهر قاتل شفای عاجلست ما در اين حالت که
مکتوبی از ياران امريک رسيد و مضمون آن کلّ متعاهد بر اتّحاد و
اتّفاق در جميع شئون گشته و کلّ امضا نموده‌اند که در سبيل محبّة اللّه
جانفشانی نمايند تا حيات جاودانی يابند بمجرّد مطالعه آن
نامه و ملاحظه اسماء که در ذيل امضا نموده بودند چنان فرح
و سروری از برای عبدالبهآء حاصل گشت که از وصف خارجست و شکر
نمود خدا را که يارانی در آنسامان پيدا شده‌اند که در نهايت روح
و ريحان با يکديگر متّحد و متّفق و هم‌پيمانند و اين ميثاق هر قدر
محکمتر گردد خوشتر و بهتر و شيرين‌تر شود و جاذب تأييدات الهيّه
گردد اگر ياران الهی آرزوی توفيق کنند تا رفيق ملأ اعلی يابند
بايد در توکيد و تحکيم اين ميثاق بکوشند زيرا عهد و ميثاق اخوّت
و اتّحاد مانند آبياری شجرهء حياتست يعنی حيات ابدی  ٠
باری ای ياران الهی قدم ثابت نمائيد و عهد محکم کنيد و متّحد
و متّفق در انتشار رائحه محبّت اللّه بکوشيد و ترويج تعاليم الهيّه
نمائيد تا جسم مردهء اين جهانرا جان بخشيد و هر بيمار دو جهانرا
شفای حقيقی مبذول داريد ای ياران الهی عالم مانند شخص
انسانست مريض و ضعيف و ناتوان گشته ديده نابينا شده و گوش
ناشنوا گشته قوای حسّی بتمامه بتحليل رفته ياران الهی بايد
طبيب حاذق گردند و بموجب تعاليم الهيّه اين بيمار را پرستار
شوند و علاج کنند شايد انشاء اللّه صحّت حاصل گردد و شفای
ابدی يابد و قوائی که بتحليل رفته تجديد شود و شخص عالم صحّت
و طراوت و لطافت چنان يابد که در نهايت صباحت و ملاحت جلوه
نمايد اوّل علاج هدايت خلقست تا توجّه بحق يابند و استماع
نصائح الهی کنند و بگوشی شنوا و بچشمی بينا مبعوث شوند چون
اين داروی سريع التّأثير استعمال شد پس بايد بموجب تعاليم الهيّه
بر روش و اخلاق و اعمال ملأ اعلی دلالت نمود و بمواهب ملکوت ابهی
تشويق و تحريص کرد قلوبرا بکلّی از شائبه بغض و کره پاک و منزّه نمود
و براستی و آشتی و درستی و محبّت بعالم انسانی پرداخت تا شرق
و غرب مانند دو عاشق دست در آغوش نمايند و عداوت و بغضا از عالم
انسانی بر خيزد و صلح عمومی تقرّر يابد ای ياران الهی بجميع امم
و ملل مهربان باشيد کلّ را دوست داريد و بقدر قوّه در تطبيب
قلوب بکوشيد و در تسرير نفوس سعی بليغ مبذول داريد هر چمنی را
رشحات سحاب شويد و هر شجريرا آب حيات گرديد هر مشامی را
مشک معطّر شويد و هر بيماريرا نسيم جانپرور گرديد هر تشنه ئی را
آب گوارا باشيد و هر گمرهی را رهبر دانا شويد هر يتيمی را پدر
و مادر مهربان گرديد و هر پيريرا پسر و دختری در نهايت روح و ريحان
گرديد و هر فقيريرا گنج شايگان شويد محبّت و الفت را جنّت نعيم
دانيد و کدورت و عداوت را عذاب جحيم شمريد بجان بکوشيد و
بتن مياسائيد و بدل تضرّع و زاری کنيد و عون و عنايت الهی جوئيد
تا اين جهان را جنّت ابهی کنيد و اين کره ارض را ميدان ملکوت اعلی
اگر همّتی بنمائيد يقين است که اين انوار بتابد و اين ابر رحمت
ببارد و اين نسيم جانپرور بوزد و رائحه اين مشک اذفر منتشر گردد
ای ياران الهی شما تقيّد بحوادث بقعه مبارکه نداشته باشيد
و ابداً تفکّر مکنيد آنچه واقع شود خير است زيرا بلا عين عطاست
و زحمت حقيقت رحمت و پريشانی جمعيّت خاطر است و جانفشانی
موهبت باهر آنچه واقع شود فضل حضرت يزدانيست شما بکار خود
مشغول شويد و بهدايت خلق پردازيد و نفوس را بخلق و خوی
عبدالبهآء تربيت نمائيد و بشارت ملکوت ابهی بخلق برسانيد شب
و روز آرام نگيريد و دقيقه ئی نيارميد بکمال همّت اين بشارت را بگوش
عالميان برسانيد و در محبّت الهی و تعلّق بعبدالبهآء هر بلا و
مصيبتی را قبول نمائيد تحمّل شماتت اعدا کنيد و صبر بر ملامت اهل
جفا پيروی عبدالبهآء نمائيد و در هر دمی آرزوی جانفشانی در سبيل
جمال ابهی کنيد چون شمس بدرخشيد و چون دريا بجوش و خروش
آئيد و مانند سحاب حيات بکوه و صحرا بخشيد و بمثابه نسيم
بهاری اشجار هياکل انسانيرا شکفتکی و تازگی و طراوت و لطافت بخشيد   *
(201)
ای منجذبه محبّت اللّه شمس حقيقت از افق عالم
طالع شد و نور هدايت درخشيد فيض ابدی دائم و مستمرّ است
و از نتائج آن فيض ابدی صلح عموميست يقين بدان در اين عصر
رحمانی ملکوت صلح و سلام در قطب آفاق خيمه بر افرازد و اوامر
امير صلح چنان در عروق و اعصاب امم نافذ گردد که ملل عالم را
در ظلّ خويش آورد شبان حقيقی اغنام خويش را از چشمه راستی
و دوستی و آشتی آب خواهد داد ای کنيز الهی اوّل بايد
صلح و سلام بين افراد انسانی تأسيس شود تا منتهی بصلح عمومی
گردد پس تا توانيد ای بهائيان بين افراد نفوس محبّت حقيقی
و الفت روحانی و ارتباط محکم بقوّهء کلمة اللّه اندازيد اينست تکليف شما   *
(202)
ای عاشقان حقيقت و خادمان عالم انسانی چون
از گلشن افکار و نوايای شما بوی خوشی بمشام ميرسد لهذا سائق
وجدانی مرا بر نگارش اين نامه مجبور مينمايد ملاحظه مينمائيد که
جهان چگونه بيکديگر در افتاده و اقاليمی چند بخون انسان
رنگين گشته بلکه خاک بخون مخمّر گرديده نائره حرب چنان
شعله ئی زد که نه در قرون اولی و نه در قرون وسطی و نه در قرون
اخيره چنين جنگ مهيبی واقع گشته سرها چون دانه شده و حرب
چون آسياب بلکه اشدّ از آن اقاليم آباد ويران شد و شهرها
زير و زبر گشت و قرای معموره مطموره شد پدران بی‌پسر گشتند
پسران بی‌پدر شدند مادرها بر ماتم نورسيدگان خون گريستند
اطفال يتيم شدند نسآء بيسر و سامان شدند عالم انسانی در جميع
مراتب تدنّی نمود فرياد و فغانست که از يتيمان بلند است ناله و
حنين است که از مادران باوج اعلی ميرسد جميع اين وقايع منشأش
تعصّب جنسی است و تعصّب وطنی و تعصّب دينی و تعصّب سياسی
است و منشاء اين تعصّبات تقاليد قديمه است تقاليد دينی است
و تقاليد جنسی است و تقاليد وطنی است و تقاليد سياسی است تا اين
تقاليد باقی بنياد انسانی بر باد است و عالم بشری در خطر عظيم
حال در چنين عصر نورانی که حقايق جلوه نموده و اسرار کائنات
مکشوف گرديده صبح حقيقت دميده جهان روشن شده آيا
جائز است که چنين حرب مهيبی واقع گردد که عالم انسان را
بخسران مبين اندازد لا واللّه حضرت مسيح بشر را بصلح
و سلام خواند و بحضرت پطرس فرمود شمشير را در غلاف کن
اين بود وصيّت و نصيحت حضرت مسيح ولکن جميع مسيحيان
حال سلّ سيوف نموده‌اند چه مناسبتی حال ميان اين اعمال
با آن نصّ صريح انجيل باری حضرت بهآءاللّه شصت سال پيش
مانند آفتاب از افق ايران طلوع نمود و اعلان فرمود که افق عالم
تاريک است و اين تاريکی نتائج وخيمه بخشد و حروبات شديده
وقوع يابد در زندان عکّا بامپراطور آلمان صريحاً خطاب ميفرمايند
که حرب شديد واقع خواهد شد و برلين ناله و حنين خواهد نمود
و همچنين بپادشاه ترک در حالتيکه مظلوم بود و اسير زندان او
يعنی مسجون در قلعه عکّا بود صراحةً مرقوم فرمود که اسلامبول
بانقلابی عظيم گرفتار خواهد گشت بدرجه ئی که اطفال و نساء
بفرياد و فغان خواهند افتاد خلاصه بجميع پادشاهان و رؤسای
جمهور مرقوم فرمود و عيناً واقع گشت و تعاليمی بجهت منع حرب
از قلم اعلی صادر شد و در جميع آفاق منتشر گشت اوّل تحرّی حقيقت
زيرا تقاليد انسانرا بليد مينمايد و چون تحرّی حقيقت گردد عالم
انسانی از ظلمات تقاليد رهائی يابد و تعليم ثانی وحدت عالم
انسانی جميع خلق اغنام الهی و خدا شبان مهربان بجميع اغنام
رأفت کبری دارد بهيچوجه امتيازی نگذاشته است لا تری فی
خلق الرّحمن من تفاوت کلٌّ عبادٌ له و کلٌّ من فضله يسئلون
تعليم ثالث اينکه دين حصن حصين است ولی بايد سبب الفت
باشد نه سبب عداوت و بغضا و اگر سبب عداوت و بغضا باشد
لزوميّتی ندارد چه که دين بمنزله علاج است اگر علاج سبب مرض
شود ترک علاج احسن است و همچنين تعصّب دينی تعصّب جنسی
تعصّب وطنی تعصّب سياسی جميع اين تعصّبها هادم بنيان
انسانيست و جميع اين تعصّبها سبب خونريزی است و ويرانی عالم
انسانی لهذا تا اين تعصّبها باقی حرب مهيب مستمرّ علاج اين
صلح عموميست و صلح عمومی بايد محکمه کبری از قبل جميع دول و ملل
تشکيل شود و مسائل مللی و دولی بآن محکمه راجع آنچه آن محکمهء
کبری حکم نمايد مجری و اگر دولتی يا ملّتی تخلّف نمايد عالم انسانی
بر آن دولت و ملّت قيام نمايد و از جمله مساوات ميان زن و مرد
در جميع حقوق و امثال ذلک بسيار حال واضح و مشهود شد که اين
تعاليم حيات عالم انسانيست و روح حقيقی حال شما چون خدّام
عالم انسانی هستيد بايد بجان و دل بکوشيد تا عالم انسانی
از اين تاريکی عالم بشری و تعصّبات طبيعی نجات يابد و بروشنائی
عالم الهی فائز شود الحمد للّه بجميع قوانين و شرايع و مبادی مطّلع
هستيد اليوم جز باين تعاليم عالم انسانی راحت و آسايش نيابد
و اين ظلمات منکشف نگردد و اين امراض مزمنه شفا نيابد بلکه
روز بروز سخت‌تر شود و بدتر گردد بالکان آرام نگيرد از اوّل بدتر
شود دول مقهوره آرام نگيرند بهر وسيله تشبّث نمايند که  آتش
جنگ دو باره شعله زند حرکتهای تازه عمومی تمام قوّت را در تنفيذ
مقاصد خويش مجری خواهد نمود حرکت شماليّه خيلی اهميّت
خواهد يافت و سرايت خواهد کرد پس شما با قلبی نورانی و روحی
رحمانی و قوّتی ملکوتی و تأييدی آسمانی بکوشيد که عالم انسانی را
موهبتی ربّانی گرديد و سبب راحت و آسايش از برای بشر گرديد   *
(203)
ای منجذب ميثاق جمال قدم باين عبد وعده
فرموده‌اند که نفوسی مبعوث گردد که آيت هدی باشند و رايت
ملأ اعلی شمع توحيد گردند و کوکب تجريد فلک تفريد کوران را
بينا نمايند و کرانرا شنوا و مردگان را احيا مقاومت من علی الأرض
نمايند و محاججه با برهان ربّ السّموات السّبع اميد از فضل او دارم
که اين نفوس را بزودی مبعوث فرمايد تا امرش بلند گردد و مغناطيس
اين موهبت ثبوت بر ميثاقست حمد کن خدا را که در منتهای
ثبوتی و در غايت استقامت ربّ وفّق عبدک هذا علی اعلاء الکلمة
و ادحاض الباطل و احقاق الحق و نشر الآثار و ظهور الأنوار و طلوع
الأصباح فی قلوب الأبرار انّک انت الکريم الغفّار   *
(204)
ای سمندر نار موقده در سدره سينآء جمال مبارک
روحی و ذاتی و کينونتی لأرقّائه الفدا در اواخر ايّام از فم مطهّر
وعده فرمودند که بفيض مدرار و تأييدات ملکوت اسرار نفوسی
مبعوث گردند و هياکل مقدّسی مشهود شوند که انجم سمآء هدايتند
و انوار فجر عنايت مظهر آيات توحيدند و مطلع انوار تقديس
مهابط الهامند و مشاعل انوار جبال راسخه‌اند و اطواد باذخه
سرج نورند و بدور ظهور وسائط الطافند و وسائل اعطاف منادی
باسم حقّند و مبادی تأسيس بنيان اعظم اين نفوس شب و روز آرام
نگيرند و آلام نبينند و فراغت نجويند در مضجع راحت نيارمند
آسوده ننشينند آلوده نگردند اوقات را صرف نشر نفحات اللّه کنند
و ازمانرا وقف اعلآء کلمة اللّه وجوهشان مستبشر است و قلوبشان
منشرح فؤادشان ملهم است و بنيادشان بر اساس اقوم در ارجآء
عالم منتشر گردند و در بين امم متفرّق در هر محفلی در آيند و در هر
انجمنی مجمع بيارايند بهر لسانی تکلّم نمايند و هر معنی تفهيم کنند
اسرار الهی کشف نمايند و آثار رحمانی نشر کنند چون شمع در
شبستان هر جمع بر افروزند و چون ستاره صبحگاهی بر جميع آفاق
بدرخشند نفحات حدائق قلوبشان چون نسائم سحرگاهی آفاق
قلوب را معطّر نمايد و فيوضات عقولشان چون باران بهاری هر اقليم
را مخضّر کند اين عبد در نهايت انتظار است که اين نفوس مبارکه
کی موجود و اين مظاهر مقدّسه کی ظاهر و پديدار گردد شب و روز در
تضرّع و ابتهالم که آن نجوم بازغه مشرق و لائح گردد و آن وجوه
مقدّسه جلوه نمايد افواج تأييد رسد و امواج توفيق از بحر ملکوت
غيب واصل گردد مقصد اينست که دعا و تضرّع فرمائيد که اين نفوس
بفضل جمال قدم زود مبعوث گردد و البهآء عليک و علی کلّ وجه
تنوّر بالنّور اللّائح من افق الملکوت    *
(205)
ای نفوس محترمه جهان از تقاليد پوسيدهء قديمه
چون شب تاريک گشته اساس تعاليم الهی بکلّی فراموش شده بود
تمسّک بقشور نموده بودند و مغز و لُبّ را بکلّی فراموش نموده بودند
ملل مانند ثوب رثيث در حالت پراسفی افتاده بودند در اين ظلمت
شديده نور تعاليم بهاء اللّه طلوع کرد هيکل عالم را بقميص جديد
مزيّن فرمود و قميص جديد تعاليم الهی است دور جديد آمد
خلق جديد شد عالم انسانی روحی تازه يافت فصل خريف گذشت
موسم بهار جان پرور آمد جميع امور تجديد شد صنايع تجديد شد
اکتشافات تجديد شد اختراعات تجديد شد حتّی جزئيات امور
از قبيل البسه و امتعه و اسلحه نيز تجديد شد و قوانين و نظامات
هر حکومتی تجديد شد خلاصه تجديد اندر تجديد است و جميع اين
تجديدها از تجدّد فيوضات جليلهء ربّ الملکوت است که کون مجدّد
شد لهذا بايد مردمرا بکلّی از افکار قديمه نجات داد تا جميع
فکرشان حصر در تعاليم جديده گردد زيرا روح اين عصر است نور
اين قرن است تا بنهايت قوّت اين تعاليم در بين بشر منتشر نشود
و تا عوائد قديمهّ کهنه فراموش نگردد عالم وجود راحت و آسايش
نيابد و بکمالات ملکوتيه جلوه ننمايد شما بجان و دل بکوشيد که
مردمان غافل را آگاه کنيد و خفتگان را بيدار نمائيد و جاهلانرا
دانا نمائيد کورانرا بينا کنيد کران را شنوا نمائيد مردگان را زنده
نمائيد و چنان قوّت استقامتی بنمائيد که جميع خلق را حيران
نمائيد تأييدات ملکوت با شماست و عليکم البهاء الأبهی   *
(206)
الحمد للّه الّذی کشف الظّلام و محی الغمام و کشف
الحجاب و ازال النّقاب فلاحت انواره و شاعت آثاره و ظهرت اسراره
و فاضت سحائبه فحملت ارض الوجود بفيضه و سيبه و طيّب صيّبه
و اهتزّت و ربت و انبتت رياحين العرفان و سنابل خضر الأيقان
و تعطّرت الآفاق بنفحات قدسه العابقه علی الجهات و التّحيّة
و البهآء و الثّنآء و الصّلوة علی الحقائق الرّحمانيّه و الشّقائق الرّبّانيّة
الّتی نمت و نبتت من ذلک الفيض العظيم و السّيل الّذی انهدر
کالبحر المتلاطم المتدافق بالموج الکريم و التّيّار المرتفع الی الأوج
الرّفيع الهی الهی لک الحمد بما اوقدت نار محبّتک الرّبّانيّة فی
قطب الأمکان فی الشّجرة المبارکة الّتی لا شرقيّة و لا غربيّة و تسعّرت
و تلظّت و التهبت حتّی بلغ لهيبها الی الملأ الأعلی و بذلک
اقتبسوا الحقائق النّورانيّة من نار الهدی و قالوا انّنا آنسنا من
جانب الطّور ناراً الهی الهی زد کلّ يوم فی لهيبها و اجيجها
حتّی يحرّک الأکوان زفيرها ای ربّ اضرم نار محبّتک فی القلوب
و انفخ روح معرفتک فی النّفوس و اشرح بآيات توحيدک الصّدور و احی
من فی القبور و نبّه اصحاب الغرور و عمّم السّرور و الحبور و انزل
الماء الطّهور و ادر کأساً مزاجها کافور فی محفل التّجلی و الظّهور
انّک انت المعطی الباذل الغفور و انّک انت الرّحمن الرّحيم
ای احبّای الهی جام صهباء رحمانی سرشار است و بزم ميثاق الهی
پرانوار صبح موهبت ميدمد و نسيم عنايت ميوزد و مژده الطاف
از ملکوت غيب ميرسد بهار روحانی خيمه در قطب گلشن زده و باد
صبا از سبای رحمانی مشام روحانيان را معطّر نموده بلبل معانی
آغاز غزلخوانی کرده و غنچه‌های معنوی در نهايت طراوت و لطافت
شکفته مرغان چمن مطرب انجمن گشته و بابدع الحان و احسن
انغام بآهنگ ملأ اعلی بانگ يا طوبی و يا بشری بلند کرده و
صلای سر خوشی بر باده نوشان جنّت ابهی زده با اين فصاحت
بيان و بلاغت تبيان بر شاخسار رحمانيّت گلبنگ تقديس ميزند تا
افسردگان باديه غفلت و پژمردگان وادی فترت بجوش و حرکت آيند
و در جشن عيش و عشرت حضرت احديّت حاضر شوند الحمد للّه
آوازه امر اللّه شرق و غرب را احاطه نموده و صيت عظمت جمال ابهی
جنوب و شمال را بحرکت آورده آهنگ تقديس است که از اقليم امريک
بلند است و نعرهء يا بهاء الأبهی است که از دور و نزديک متواصل
بملأ اعلی شرق منوّر است غرب معطّر است جهان معنبر است
نفحات بقعهء مبارکه مسک اذفر است عنقريب ملاحظه مينمائيد که
اقاليم تاريک روشن گشته و کشور اروپ و افريک گلبن و گلشن شده
ولی چون آغاز طلوع اين مهر تابان از افق ايران بود و از آن خاور
بباختر اشراق فرمود آرزوی دل و جان چنان است که شعله آتش
عشق در آن خطّه و ديار شديدتر باشد و نورانيّت امر مبارک پديدتر
ولولهء امر اللّه غلغله در ارکان کشور اندازد و روحانيّت کلمة اللّه
چنان جلوه نمايد که آن اقليم مرکز صلح و صلاح گردد و راستی و آشتی
و مهر و وفا يعنی ايران سبب حيات جاودان جهان گردد و علم
صلح عمومی و امان و روحانيّت محضه در قطب امکان بر افرازد .
ای احبّای الهی الحمد للّه امر الهی در دوره بهائی روحانيّت
محضه است تعلّق بعالم جسمانی ندارد نه جنگ و جدال است
و نه ننگ و وبال نه نزاع با امم است و نه پرخاش باقبائل و ملل
جيشش محبّت اللّه است و عيشش صهباء معرفت اللّه جنگش بيان
حقيقت است و جهادش با نفس امّاره بدطينت مظلوميّت کبری
غالبيّت است و محويّت و فنا عزّت ابديّه باری روحانيّت اندر روحانيت
است تا توانيد خاطر موری نيازاريد چه جای انسان و تا ممکن سر
ماری مکوبيد تا چه رسد بمردمان همّت بر آن بگماريد که سبب حيات
و بقا و سرور و فرح و راحت و آسايش جهانيان گرديد خواه آشنا
و خواه بيگانه خواه مخالف و خواه موافق نظر بپاکی گهر و يا ناپاکی
بشر ننمائيد بلکه نظر برحمت عامّه خداوند اکبر فرمائيد که پرتو
عنايتش جهان و جهانيان را احاطه نموده و فيض نعمتش عارفان
و جاهلان را مستغرق فرموده بيگانه مانند آشنای يگانه برخوان
انعامش حاضر و منکر و مدبر مانند مقبل از دريای الطافش مغترف
احبّای الهی بايد مظاهر رحمت عامّه باشند و مطالع فيض خاص
مانند آفتاب بر گلشن و گلخن هر دو بتابند و بمثابه ابر نيسان بر گل
و خار هر دو ببارند جز مهر و وفا نجويند و طريق جفا نپويند و غير از
راز صلح و صفا نگويند اينست صفت راستان و اينست نشانه بنده
آستان جمال ابهی روحی لأحبّائه الفدا تحمّل مصائب کبری
فرمود و بلايای بی‌منتها دمی نياسود و نفسی براحت برنياورد
آواره کوه و هامون گشت و سرگون قلاع و سجون شد حصير ذلّت
کبری را سرير عزّت ابديّه شمرد و زنجير و اغلال را طوق عزّت و
استقلال يافت شب و روز در تحت تهديد شمشير بود و حاضر صعود
بر صليب تا اين جهان را روحانيّت بخشد و بسنوحات رحمانيّت
بيارايد و جهان بياسايد نزاع و جدال از ميان برخيزد و سيف و
سنان بدل بروح و ريحان گردد و جنگ و عدوان منقلب بمحبّت و
امان يعنی ميدان جيش و طيش مبدّل بعشرت و عيش گردد و
ساحت رزم خونريز بزم مشک بيز شود جنگ ننگ گردد و حرب و
ضرب بمثابه جرب منفور قبائل و امم شود صلح عمومی در قطب عالم
خيمه بر افرازد و بنياد حرب و قتال از بن براندازد پس بايد
احبّای الهی اين درخت اميد را از جويبار همّت آبياری کنند
و به نشو و نمايش پردازند در هر اقليم که مقيمند با قلب سليم يار و
نديم قريب و بعيد گردند و با خلق و خوئی چون بهشت برين ترويج
دين و آئين رحمانی نمايند ابداً آزرده نگردند افسرده نشوند
پژمرده ننشينند آنچه جفا بيشتر بينند وفا بيشتر نمايند و هر چه
بلا و عذاب زيادتر کشند جام عطا بيشتر بخشند اين است روح
هيکل عالم و اين است نور تابنده در قلب عالم و ماعدای اين لا ينبغی
لعبوديّة عتبة ربّ العالمين ای احبّای الهی آفتاب حقيقت
از افق غيب تابنده و درخشنده فرصت غنيمت شمريد مانند سرو روان
در اين جويبار نشو و نما نمائيد و سر برافرازيد تمتّع من شميم عرار نجد
فما بعد العشيّة من عرار ... ای احبّای الهی المنّة للّه که
علم مبين عهد و پيمان آناً فآناً بلندتر گشته و درفش غلّ و غش معکوس
و منکوس گشته چنان زلزله بر ارکان ظلوم و جهول افتاده که مانند
قبر مطمور شده و مانند خفاش کور در زاويه گور خزيده و از آن سوراخ
گاه گاهی بمثابه وحوش فريادی بر آرند سبحان اللّه ظلمت چگونه
مقاومت نور منير نمايد و حبال سحر چگونه متانت ثعبان مبين بنمايد
و اذا هی تلقف ما هم يؤفکون افسوس که خود را بافسانه افسون
نمودند و بهوسی بی‌نفس کردند عزّت ابديّه را فدای نخوت
بشريّه نمودند و بزرگواری دو جهانرا قربان نفس امّاره نمودند هذا
ما اخبرناکم به فسوف ترون المجانين فی خسران مبين .
ربّ و رجائی ايّد احبّائک علی الثّبوت علی ميثاقک العظيم و الأستقامة
فی امرک المبين و العمل بما امرتهم فی کتابک المنير حتّی يکونوا
اعلام الهدی و سرج الملأ الأعلی و ينابيع الحکمة الکبری و نجوم
الهدی فی افق العلی انّک انت القویّ  المقتدر القدير   *
(207)
ای متوجّهين بمنظر اعلی در ليل و نهار و صباح
و مساء عشیّ و ضحی در عوالم قلب و روان بذکر احبّای رحمن مشغول
بوده و هستم و از حقّ تأييد و توفيق ميطلبم که احبّای آن خاک پاک
ارض مقدّسه را در جميع مراتب اخلاق و اطوار و گفتار و رفتار و شئون
و آثار ممتاز فرمايد و بجذب و وله و شوق و عرفان و ايقان و ثبوت و رسوخ
و اتّحاد و اتّفاق در انجمن عالم با رخی روشن و جمالی چون گلشن
محشور نمايد ای احبّای الهی اليوم يوم اتّحاد است و روز روز يگانگی
در عالم ايجاد انّ اللّه يحبّ الّذين يجاهدون فی سبيله صفّاً
کانّهم بنيان مرصوص ملاحظه فرمائيد که صفّاً ميفرمايد يعنی
جميع مرتبط و متّصل بهم و ظهير يکديگر مجاهده در اين آيه مبارکه
در اين کور اعظم بسيف و سنان و رماح و سهام نبوده بلکه بنوايای
صادقه و مقاصد صالحه و نصائح نافعه و اخلاق رحمانيّه و افعال
مرضيّه و صفات ربّانيّه و تربيت عموميّه و هدايت نفوس انسانيّه و
نشر نفحات روحانيّه و بيان براهين الهيّه و اقامه حجج قاطعه
صمدانيّه و اعمال خيريّه بوده و هست و چون نفوس مقدّسه بقوّت
ملکوتيّه بر اين شيم رحمانيّه قيام نمايند و صف اتّحاد بيارايند
هر يک از اين نفوس هزار ماند و امواج اين بحر اعظم حکم افواج
جنود ملأ اعلی يابد اين چه موهبتی است که کلّ چون سيول و
انهار و جداول و سواقی و قطرات در يک صقع واحد جمع گردد بحر
اعظمی تشکيل گردد و چنان وحدت اصليّه غالب و فائق شود که
آثار و احکام و تعيّنات و تشخّصات وجود وهمی اين نفوس چون قطرات
بکلّی محو و فانی شود بحر وحدت روحانيّه موج زند قسم بجمال قدم
که در اين وقت و حال فيوضات اکبر چنان احاطه نمايد و قلزم کبرياء
چنان فيضان کند که وسعت خلجان چون دريای بی‌پايان گردد
و هر قطره حکم قلزم بيکران يابد ای احبّای الهی بکوشيد تا باين
مقام بلند اعلی فائز شويد و چنين نورانيّتی در اين اکوان ظاهر و
عيان کنيد که اشراقش از مطلع آفاق جاودان مبذول گردد اين است
اسّ اساس امر الهی اين است جوهر شريعت ربّانی اين است
بنيان رزين رصين مظاهر رحمانی اين است علّت ظهور شمس جهان
الهی اين است سبب استواء رحمن بر عرش جسمانی  .
ای احبّای الهی ملاحظه کنيد حضرت اعلی روح العالمين له الفداء
بجهت اين مقصد جليل صدر مبارک را سپر سهام بلايا فرمودند و چون
اصل مقصود جمال قدم روح ملأ الأعلی له الفداء اين مقصد اعظم بود
حضرت ربّ اعلی در اين سبيل سينه مبارکرا هدف هزاران رصاص
اهل ضغينه و بغضا نمودند و بمظلوميّت کبری شهيد شدند و هزاران
دماء مطهّره نفوس مقدّسه رحمانيّه در اين راه بر خاک ريخته و بسا
اجساد مبارکه احبّای خلص حضرت ربّانيّه بدار آويخته نفس مبارک
جمال ابهی روح ملکوت الوجود لأحبّائه الفداء حمل جميع بلايا
فرمودند و اشدّ رزايا قبول کردند اذيّتی نماند که بر آن جسد مطهّر
وارد نيامد و مصيبتی نماند که بر آن نازل نگشت بسا شبها که در تحت
سلاسل از ثقل اغلال نيارميدند و چه بسيار روزها که از صدمات کند
و زنجير دقيقه آرام نيافتند از نياوران تا طهران آن روح مصوّر را
که در بالين پرند و پرنيان پرورش يافته بود سر و پای برهنه با سلاسل
و زنجير دواندند و در زندان تنگ و تاريک در زير زمين با قاتلين و
سارقين و عاصين و ياغين محشور نمودند و در هر دقيقه اذيّت جديدی
روا داشتند و در هر آنی وقوع شهادت يقين کلّ بود بعد از مدّتی
از وطن بديار غربت فرستادند سنين معدودات در عراق هر آنی
سهمی بر صدر مبارک وارد و در هر نفسی سيفی بر جسد مطهّر نازل
ابداً دقيقه امنيّت و سلامت مأمول نبود و اعداء با کمال بغضا
از جميع جهات مهاجم بنفس مبارک فرداً وحيداً مقاومت کل ميفرمودند
بعد از جميع بلايا و صدمات از عراق که قاره آسيا است بقاره اروپا
انداختند و در آن غربت شديده و مصيبت عظيمه اذيّات شديده
و مهاجمات عظيمه و دسائس و مفتريات و عداوت و ضغينه و بغضای اهل
بيان ضميمهء صدمات وارده از اهل فرقان شد ديگر قلم عاجز
از تفصيل است البتّه شنيده و مطّلع شده‌ايد و حال مدّت بيست و
چهار سال بود که در اين سجن اعظم باعظم محن و بلايا اوقات مبارک
گذشت مختصر اين است که مدّت اقامت جمال قدم روح الوجود
لمظلوميّته الفداء در اين جهان فانی يا اسير زنجير بودند و يا در
زير شمشير و يا در شدّت آلام و محن بودند و يا در سجن اعظم
هيکل مطهّر از شدّت ضعف از بلا چون آه شده بود و جسد مکرّم
از کثرت مصائب بمثابه تاری گشته بود مقصود مبارک از حمل اين ثقل
اعظم و جميع اين بلايا که چون دريا موجش باوج آسمان ميرسد و
حمل سلاسل و اغلال و تجسّم مظلوميّت کبری اتّفاق و اتّحاد و
يگانگی من فی العالم بود و ظهور آيه توحيد الهی بالفعل بين امم
تا وحدت مبدء در حقائق موجوده نتيجه خاتمه گردد و نورانيّت
لن تری فی خلق الرّحمن من تفاوت اشراق کند حال ای احبّای الهی
وقت کوشش و جوشش است همّت بگماريد و سعی کنيد و چون جمال قدم
روحی لتراب مقدم احبّائه الفداء شب و روز در مشهد فداء بودند
ما نيز سعی کنيم و جانی نثار نمائيم و وصايا و نصائح الهی را بگوش
هوش بشنويم و از هستی محدود خود بگذريم و از خيالات باطلهء کثرات
عالم خلق چشم پوشيم و اين مقصد جليل و مقصود عظيم را خدمت
کنيم اين شجريرا که دست موهبت الهيّه نشانده باوهامات خود
قطع منمائيم و اين انوار ساطعه ملکوت ابهی را بغمام تيره اغراض و
اوهام مستور نکنيم و امواج بحر کبريا را سدّ حائل نشويم و نفحات قدس
رياض جمال ابهی را حاجز از انتشار نگرديم فيضان نيسان فضل را
در اين يوم وصل قطع ننمائيم و شعاع آفتاب حقيقت را زوال نجوئيم
هذا ما وصّی اللّه به فی کتبه و زبره والواحه المقدّسة النّاطقة بوصاياه
علی العباد المخلصين و البهاء عليکم و رحمة اللّه و برکاته   *
(208)
ای بندگان آستان مقدّس جنود ملأ اعلی در اوج
علا صف بسته و مهيّا و منتظر و مترصّد مرد ميدان و فارس عرفان که
بمحض جولان نصرت نمايند و تأييد کنند و قوّت الظّهر گردند پس
خوشا بحال فارسی که اسب جولان دهد و طوبی از برای دليری که
بقوّت عرفان در ميدان برهان بتازد و صف جهل بدرد و سپاه ضلالت
شکست دهد و عَلَم هدی بلند کند و کوس غلبه بنوازد تاللّه الحقّ
انّه لفی فوز عظيم و ظفر مبين و انّ هذا هو الفضل البديع و البهاء
عليکم يا احبّاء اللّه القديم    *
(209)
ای بندگان جمال مبارک ... اين معلوم و واضحست
که اليوم تأييدات غيبيّهء الهيّه شامل مبلّغين است و اگر تبليغ
تأخير افتد بکلّی تأييد منقطع گردد زيرا مستحيل و محال است که
بدون تبليغ احبّای الهی تأييد يابند در  هر صورت بايد تبليغ نمود
ولی بحکمت اگر جهاراً ممکن نه خفيّاً بتربيت نفوس پردازند و سبب
حصول روح و ريحان در عالم انسان شوند مثلاً اگر هر نفسی از احبّا
با نفسی از غافلين طرح دوستی و راستی اندازد و بکمال مهربانی با او
معاشرت و مجالست نمايد و در ضمن باخلاق و اطوار و حسن رفتار
و تربيت الهی و وصايا و نصايح ربّانی سلوک نمايد البتّه کم کم آن
شخص غافل را بيدار کند و آن نادان را دانا نمايد نفوس استيحاش
دارند بايد نوعی مجری داشت که اوّل استيحاش نماند بعد کلمه نفوذ
نمايد اگر نفسی از احبّا با نفسی از غافلين مهربانی کند و در کمال
محبّت حقيقت امر اللّه را بتدريج تفهيم نمايد که بداند اساس
دين اللّه بر چه منوال است و مطلب چيست البتّه منقلب گردد مگر
نادر نفسی که حکم رماد دارد و قلوبهم کالحجارة او اشدّ قسوة
اگر بر اينمنوال هر يک از احبّا نفسی را بکوشد که هدايت نمايد
در هر سال نفوس مضاعف شود و اين را بنهايت حکمت ميتوان مجری
داشت که ابداً ضرری حاصل نشود و همچنين مبلّغين بايد
باطراف سفر نمايند اگر تبليغ سبب فساد است بتشويق و تربيت احباب
پردازند که آن نفوس بجذب و طرب آيند و فرح و وله جويند حيات
تازه يابند و بنفحات قدس تر و تازه گردند   *
(210)
ای گلهای گلشن محبّت اللّه و ای سراجهای روشن
انجمن معرفت اللّه عليکم نفحات اللّه و اشرق آفاق قلوبکم ببهآءاللّه
شما امواج بحر عرفانيد و افواج ميدان ايقان نجوم فلک رحمتيد و رجوم
بر اهل ضلالت حدائق وجود را سحائب رحمتيد و حقائق موجود را
فيوضات احديّت در لوح منشور امکان آيات توحيديد و بر صرح مشيد
رايات ربّ مجيد در گلزار الهی گل و ريحانيد و در گلستان معنوی
بلبلان نالان طيور اوج عرفانيد و شاهباز ساعد حضرت رحمان
پس چرا مخمود و خواموشيد و افسرده و مدهوش چون برق بدرخشيد
و چون بحر بخروشيد و چون شمع بر افروزيد و چون نسائم الهی بوزيد
و چون نفحات مشک جان و فوائح رياض رحمن مشام اهل عرفانرا
معطّر نمائيد و چون انوار ساطعه از آفتاب حقيقی قلوب اهل عالم را
منوّر کنيد نسيم حياتيد و شميم عرار حديقه نجات مردگانرا جان
بخشيد و خفتگانرا هوشيار و بيدار کنيد در ظلمت امکان شعله
نورانی باشيد و در باديهء گمراهی چشمه حيات و هدايت ربّانی
وقت همّت و خدمت است و زمان شعله و حرارت تا زمان از دست
نرفته است اين فرصت را غنيمت شمريد و اين  وسعت را اعظم نعمت
عنقريب اين چند روزه عمر فانی بسر آيد و با دست تهی بحفره خواموشی
در آئيم پس بايد دل بجمال مبين بنديم و تمسّک بحبل متين جوئيم
و کمر خدمت بربنديم و آتشی از عشق برافروزيم و از حرارت محبّت اللّه
بسوزيم و زبان بگشائيم و آتش بقلب امکان زنيم و جنود ظلمت را
بانوار هدايت معدوم کنيم و در ميدان جانفشانی در سبيل اللّه
جانفشانی کنيم و گنج آستين معرفت اللّه را بر سر اهل عالم بيفشانيم
و با سيف قاطع لسان و سهام نافذ عرفان جنود نفس و هوا را شکست
دهيم و بمشهد فدا بدويم و بقربانگاه حق بشتابيم  و با طبل و علم
آهنگ ملأ اعلی و ملکوت ابهی نمائيم فطوبی للعاملين   *
(211)
نفوس تا در ترويج نکوشند بذکر اللّه مشغول و مألوف
نيز کما ينبغی نگردند و آثار مدد و نصرت ملکوت ابهی مشاهده ننمايند
و باسرار الهی پی نبرند و چون لسان بتبليغ مشغول گردد بالطّبع
نفس مبلّغ بشور آيد و مغناطيس عون و عنايت ملکوت گردد و چون مرغ
سحر از ساز و نواز و نغمه و ترانه خويش بوجد و طرب آيد   *
(212)
چنين اوقات ياران الهی فرصتی يابند و وقت
غنيمت شمرند و جولان کنند و از اين ميدان گوئی بربايند و اگر کار
ايشان منحصر بحسن سلوک و موعظه حسنه باشد کاری از پيش نرود
بايد لسان ببيان برهان گشود و اقامه ادلّه واضحه و حجّت قاطعه
بر ظهور شمس حقيقت نمود   *
(213)
بساط تبليغ بايد در جميع احيان ممدود گردد زيرا
تأييد الهی موکول بر آن اگر نفسی بجان و دل در نهايت همّت
کمر بر تبليغ امر اللّه نبندد البتّه از تأييد ملکوت ابهی محروم ماند
ولی بايد که بحکمت باشد و حکمت اينست که بمدارای الهی و محبّت
و مهربانی و صبر و بردباری و اخلاق رحمانی و اعمال و افعال ربّانی
تبليغ نمايد نه اينکه بصمت و سکوت پردازد و بکلّی فراموش نمايد
خلاصه احبّای الهی را فرداً فرداً بتبليغ امر اللّه تشويق نمائيد
که حکمت مذکوره در کتاب نفس تبليغ است ولی بمدارا تا تأييدات
الهيّه احاطه نمايد و توفيقات صمدانيّه رفيق گردد *
(214)
اتّبع سنّة ربّک و لا تقل ما لم تسطع الآذان علی
استماعه لانّه بمثابة الموائد الطّيّبة للصّبيان و انّ الاطعمة مهما
کانت لذيذة بديعة طيّبة و لکن لا يتحمّلها قوآء معاء الرّضيع
من الأطفال اذا ينبغی اعطآء کلّ ذی حقّ حقّه و لا کلّ ما يعلم
يقال و لا کلّ ما يقال حان وقته و لا کلّ ما حان وقته حضر اهله
انّ ذلک من الحکمة البالغة فی الأمور فلا تغفل عنها ان کنت
من اهل العزم فی جميع الشّئون بل شخّص العلل و الأمراض
و العياء و الأعراض ثمّ العلاج و هذا منهاج المهرة من حذّاق الأطبّاء   *
(215)
اميد از عنايت حضرت احديّت چنانست که در خصوص
نشر نفحات اللّه بين القبائل موفّق گرديد اين قضيّه بسيار مهمّ است
.... اگر بچنين خدمتی موفّق شوی گوی سبقت و پيشی را از ميدان ربودی   *
(216)
يقين بدانيد که نفثات روح القدس شما را ناطق
مينمايد پس زبان بگشائيد و بکمال شجاعت در هر محفلی صحبت
بداريد در وقت خطاب اوّل توجّه ببهآء اللّه نمائيد و تأييدات
روح القدس بخواهيد و زبان بگشائيد و آنچه بر قلب شما القا ميشود
بيان نمائيد ولی در نهايت شجاعت و متانت و وقار اميدوارم که
محافل شما روز بروز اتّساع يابد و طالبان حقيقت استماع دليل و برهان
نمايند و من بدل و جان در هر محفل با شما هستم مطمئن باشيد   *
(217)
خود مبلّغ بايد در وقت تبليغ بی‌نهايت متأثّر باشد
تا بيانش مانند شعله آتش تأثير کند و پرده حجبات نفس و هوی
بسوزاند و بايد در نهايت خضوع و خشوع باشد تا ديگران متنبّه
گردند و بايد در نهايت محويّت و فنا باشد تا بآهنگ ملأ اعلی
تبليغ کند و الّا تأثير ننمايد   *
(218)
ای ياران جانی عبدالبهاء شرق معطّر نما غرب
منوّر نما نور ببلغار ده روح بسقلاب بخش اين بيت يکسال بعد از
صعود از فم ميثاق صادر و ناقضان استغراب مينمودند و استهزا
ميکردند ولی الحمد للّه آثارش باهر و قوّتش ظاهر و برهانش واضح
گشت المنّة للّه شرق و غرب در اهتزاز است و از نفحات قدس جميع
اقطار مشکبار جمال مبارک بنصّ صريح در کتاب وعده فرمودند
و نراکم من افقی الأبهی و ننصر من قام علی نصرة امری بجنودٍ من الملأ
الأعلی و قبيلٍ من الملائکة المقرّبين نويد نمودند الحمد للّه
اين نصرت و تأييد مشهود و پديد و در قطب عالم مانند آفتاب بدرخشيد
پس ای ياران الهی جهدی بليغ نمائيد و سعی شديد کنيد تا
موفّق بعبوديّت جمال قديم و نور مبين گرديد و سبب انتشار انوار شمس
حقيقت شويد جسم قديد قديم امکانرا روحی جديد بدميد و
مزرعه آفاق را تخم پاکی بيفشانيد بر نصرت امر قيام نمائيد و لسان
تبليغ بگشائيد انجمن عالم را شمع هدی گرديد و افق امکانرا نجوم
نورا شويد حدائق توحيد را طيور رحمانی شويد و گلبانگ حقائق
و معانی زنيد انفاس حيات را صرف امری عظيم کنيد و مدّت زندگانيرا
حصر در خدمت نور مبين نمائيد تا عاقبت گنج روان ملکوتی بدست
آريد و از زيان و خسران برهيد زيرا حيات بشر جميع در خطر
اطمئنان بقا در دقيقه نه با وجود اين اقوام مانند سراب اوهام
در موجند و گمان اوج دارند هيهات هيهات قرون اولی نيز
چنين گمان مينمودند تا آنکه بموجی از امواج بتراب پنهان شدند
و بخسران و زيان افتادند مگر نفوسی که فانی محض شدند و در سبيل
الهی بجانفشانی بر خواستند کوکب نورانی آنان از افق عزّت
قديمه درخشيد و آثار قرون و اعصار برهان اين گفتار پس شب
و روز آرام نگيريد و راحت نجوئيد راز عبوديّت گوئيد و راه خدمت
پوئيد تا بتأييد موعود از ملکوت احديّت موفّق گرديد  .
ای ياران افق عالم را سحاب تيره احاطه نموده و ظلمات عداوت
و بغضا و جور و جفا و ذلّت کبری انتشار يافته جميع خلق در غفلت
عظمی و خونخواری و درندگی اعظم مناقب برايا حضرت کبريا
از بين جمهور بشر يارانرا انتخاب فرموده و بهدايت کبری و موهبت
عظمی تخصيص داده تا آنکه ما کلّ بجان و دل بکوشيم جانفشانی
نمائيم و بهدايت خلق پردازيم و نفوس را تربيت کنيم تا درندگان
غزالان برّ وحدت شوند و گرگان اغنام الهی گردند و خونخواران
ملائکهء آسمانی شوند نار عدوان خاموش گردد و شعله وادی ايمن
بقعه مبارکه روشنائی بخشد رائحه گلخن جفا متلاشی شود و
نفحات گلشن وفا انتشار کلّی يابد عقول ضعيفه استفاضه از عقل کلّی
الهی نمايد و نفوس خبيثه انفاس طيّبه طاهره جويد اين موهبت
را مظاهری و اين مزرعه را دهقانی و اين باغ را باغبانی و اين
دريا را ماهيانی و اين سما را کواکبی نورانی و اين عليلان را طبيبانی
روحانی و اين گمگشتگانرا رهبرانی مهربان لازم تا بی‌نصيبانرا
نصيب دهند و محرومانرا بهره بخشند و مستمندانرا گنج روان گردند
و طالبانرا قوّت برهان بنمايند .
اللّهمّ انّی اتضرّع يا مغيثی و اتذلّل يا مجيری و اتوجّع يا طبيبی
و اناجيک بلسانی و روحی و جنانی و اقول :
الهی الهی قد احاطت اللّيلة الدّلماء کلّ الأرجاء و غطت سحاب
الاحتجاب کلّ الآفاق و استغرقوا الانام فی ظلام الأوهام و خاض
الظّلام فی غمار الجور و العدوان ما أری الّا وميض النّار الحامية
المتسعّرة من الهاوية و ما اسمع الّا صوت الرعود المدمدم من
الآلات الملتهبة الطّاغية النّاريّة و کلّ اقليم ينادی بلسان الخافية
ما اغنی عنّی ماليه هلک عنّی سلطانيه قد خبت يا الهی مصابيح
الهدی و تسعّرت نار الجوی و شاعت العداوة و البغضاء و ذاعت
الضّغينة و الشّحناء علی وجه الغبرا فما اری الّا حزبک المظلوم
ينادی باعلی النّداء حیّ علی الولاء حیّ علی الوفا حیّ علی العطا
حیّ علی الهدی حیّ علی الوفاق حیّ علی مشاهدة نور الآفاق
حیّ علی الحبّ و الفلاح حیّ علی الصّلح و الصّلاح حیّ علی نزع
السّلاح حیّ علی الأتّحاد و النّجاح حیّ علی التّعاضد و التّعاون
فی سبيل الرّشاد فهؤ لاء المظلومون يفدون کلّ الخلق بالنّفوس
و الأرواح فی کلّ قطرٍ بکلّ سرور و انشراح تراهم يا الهی يبکون
لبکاء خلقلک و يحزنون لحزن بريّتک و يتراءفون بکلّ الوری و يتوجّعون
لمصائب اهل الثّری ربّ انبت اباهر الفلاح فی جناحهم حتّی
يطيروا الی اوج نجاحهم و اشدد ازورهم فی خدمة خلقک و قوّ
ظهورهم فی عبوديّة عتبة قدسک انّک انت الکريم انّک انت الرّحيم
لا اله الّا انت  الرّحمن الروف القديم   *
(219)
ای ابناء و بنات ملکوت نامه شما که بالهام آسمانی
مرقوم وصول يافت مضامين دلنشين بود و معانی حسّيّات منبعث از
قلوب نورانی احبّای لندن فی الحقيقه ثابتند و راسخ و خادمند
و قائم در امتحانات نلغزند و بمرور ايّام مخمود و منجمد نگردند بلکه
بهائی هستند آسمانی هستند نورانی هستند ربّانی هستند و
شبهه نيست که سبب اعلاء کلمة  اللّه و مروّج وحدت عالم انسانی و
ناشر مساوات بشر و مروّج تعاليم الهی خواهند گشت اقبال
بملکوت اللّه آسان ولی ثبات و استقامت مشکل و امتحانات صعب و
گران حزب انگريز در جميع موارد ثابت و مستقيمند و بحدوث مشاکل
جزئيّه نلغزند نوهوس نيستند که ايّامی چند بکاری مباشرت نمايند
و باندک سببی کلال و ملال آرند و از شوق و شور بيفتند بلکه ثبات
و استقامت در امور نمايند با وجود آنکه در ممالک غرب بوديد الحمد للّه
ندای الهی را از شرق شنيديد و مانند موسی بنار موقده در شجره
آسيا گرم شديد و راه راست را بيافتيد و مانند سراج بر افروختيد
و بملکوت اللّه مثول يافتيد حال بشکرانه اين نعمآء قيام نموده‌ايد
و تأييد از برای تمام جهانيان ميطلبيد تا ديده‌های آنان نيز بنور
ملکوت ابهی منوّر گردد و دلها آئينه آسا از پرتو شمس حقيقت
اقتباس انوار نمايد اميدم چنان است که نفثات روح القدس در قلوب
شما چنان دميده گردد که زبانها ببيان اسرار پردازد و حقائق و معانی
کتب مقدّسه را شرح و تفسير دهد و ياران طبيبان گردند و امراض مزمنه
جسم آفاق را بدرياق تعاليم الهی شفا بخشند کوران را بينا کنند
و کران را شنوا نمايند مردگان را زنده کنند و خفتگان را بيدار نمايند
مطمئن باشيد که تأييدات روح القدس ميرسد و جنود ملکوت ابهی نصرت مينمايد  *
(220)
خداوند عالميان عالم انسانی را جنّت عدن خلق
فرموده اگر صلح و سلام و محبّت و وفا چنانکه بايد و شايد يابد
جنّت اندر جنّت گردد و جميع نعمای الهی فراوان و سرور و طرب
بی‌پايان شود و فضائل عالم انسانی آشکار و عيان و پرتو شمس حقيقت
از هر سو نمايان گردد ملاحظه کنيد که حضرت آدم و سائرين در جنّت
بودند بمجرّد آنکه در جنّت عدن در ميان حضرت آدم و شيطان
نزاعی حاصل گشت جميع از جنّت خارج شدند تا آنکه نوع انسان
عبرت گيرد و آگاه شود که نزاع و جدال سبب حرمان است حتّی با
شيطان لهذا در اين عصر نورانی بموجب تعاليم الهی حتّی با
شيطان نزاع و جدال جائز نه سبحان اللّه با ظهور اين برهان چگونه
انسان غافل است باز می‌بينی عالم انسان از کران تا بکران جنگ
و نزاع است جنگ است بين اديان جنگ است بين اقوام جنگ است
بين اوطان جنگ است بين سروران چو خوش بود اگر اين ابرهای
سياه از افق عالم متلاشی ميشد و نور حقيقت ميدرخشيد غبار حرب
و قتال می‌نشست و نسيم عنايت از مهبّ صلح و سلام ميوزيد جهان
جهان ديگر ميشد و روی زمين استفاضه از نور مبين ميکرد اگر اميدی
هست از الطاف ربّ مجيد است که عون و عنايت برسد و جنگ و ستيز
و تلخی تيغ خونريز مبدّل بشهد دوستی و آشتی و راستی و درستی
گردد کامها شهدانگيز گردد و مشامها مشکبيز شود و اين سنه
ميلاد را ميعاد صلح جديد فرمايد و اين انجمن محترم را بر
صلحی عادلانه و عهد و پيمانی منصفانه موفّق و مؤيّد فرمايد تا
الی الأبد مبارک باشد   *
(221)
ای ثابتان بر ميثاق جناب زائر ذکر هر يک از شما را
نمودند و رجای نامه‌های منفرداً فرمودند ولی اين آواره صحرای
محبّت اللّه را هزاران مشاغل و شواغل مانع و حائل و مکاتيب از مشارق
و مغارب چون سيل سائل و جيش صائل با وجود اين بهر يک منفرداً
تحرير نامه مستحيل لهذا خطاباً بکلّ اين مکتوب مرقوم ميگردد تا
مانند رحيق مختوم قلوبرا نشئه بخشد و روح را فرح و انبساط
ابذال دارد ای ياران ثابت فيض الهی مانند باران بهاری بعالم
انسانی افاضه نموده و پرتو نور مبين روی زمينرا رشک بهشت برين
کرده ولی افسوس که کوران محروم و غافلان مهجور و افسرده‌گان
مأيوس و پژمرده‌گان مخمود و اين فيض بی‌پايان مانند سيل روان
بمصدر اصلی دريای پنهان راجع مگر نفوس قليله نصيبی ميبرند و
اشخاص معدوده بهره ميگيرند تا چه کند قوّت بازوی دوست
اميد است که در مستقبل خفتگان بيدار شوند و غافلان هوشيار گردند
و محرومان محرم اسرار گردند حال بايد ياران بدل و جان سعی
بليغ نمايند و جهد شديد مبذول دارند تا بنيان بيگانگی بر افتد
و انوار وحدت انسانی يگانگی بخشد امروز اهمّ امور اتّحاد و اتّفاق
احبّای الهی است که با يک ديگر يک دل و يک جان شوند تا توانند
مقاومت خصومت اهل عالم کنند و تعصّبات جاهليّه ملل و مذاهب را
ازاله نمايند هر فردی از افراد بشر را تفهيم نمايند که کل بار
يک داريد و برگ يک شاخسار ولی تا نفس احبّا اتّحاد و اتّفاق
کلّی نيابند چگونه توانند که احزاب سائره را باتّحاد و اتّفاق
بخوانند جان نايافته از هستی بخش کی تواند که شود هستی بخش
در کائنات خارجه تفکّر کنيد تا عبرت حاصل شود سحاب متفرّق فيض
باران ندارد و در اندک مدّت متلاشی شود گله پراکنده در تحت
تسلّط گرگ افتد طيور متفرّقه بچنگ باز مبتلا شود چه برهانی
اعظم از اين که اتّحاد و اتّفاق سبب ترقّی و حياتست و اختلاف و افتراق
مورث ذلّت و هوان و اعظم اسباب خذلان و خسران مظاهر مقدّسه
الهيّه بجهت ظهور وحدت انسانی مبعوث شده‌اند و تحمّل صد هزار
مشقّت و بلا نموده‌اند تا جمعی از بشر احزاب مختلفه در ظلّ کلمة اللّه
مجتمع و متّحد گشته وحدت عالم انسانی را در نهايت حلاوت و لطافت
و ملاحت در عرصه وجود جلوه دهند پس بايد ياران الهی را آرزو
چنان باشد که عموم بشر را متّحد و متّفق نمايند تا از اين صهبای
طهور و کأس مزاجها کافور نصيب موفور برند ملل مختلفه را متّحد
نمايند و شعوب و قبائل متقاتله را متحابّه کنند اسيران نفس و هوی را
آزاد نمايند و محرومان را محرم اسرار فرمايند بی‌نصيبانرا بهره از
موهبت ايّام بخشند و فاقدان را بر گنج روان هدايت کنند و اين
موهبت بگفتار و رفتار و کردار ملکوت اسرار ممکن است و بدون آن مستحيل
تأييدات الهيّه کافل اين مواهب است و فيوضات قدسيّه واهب اين
رغائب ياران الهی از ملکوت رحمان مؤيّد و بجيوش هدايت کبری
موفّق لهذا هر صعبی آسان شود و هر مشکلی بنهايت سهولت
انجام جويد ملاحظه نمائيد چون اتّحاد و اتّفاق در ميان خاندانی
واقع شود چه قدر امور سهل و آسان گردد و چه قدر ترقّی و علويّت
حاصل شود امور منتظم گردد و راحت و آسايش ميسّر شود خاندان
محفوظ ماند مقام محفوظ شود سبب غبطه عموم گردد و روز بروز
بر علويّت و عزّت ابديّه بيفزايد و چون اين دائره اندکی اتّساع يابد
يعنی اهل قريه ئی بمحبّت و اتّحاد پردازند و الفت و يگانگی خواهند
و مؤانست و مهربانی کنند چه قدر ترقّی نمايند و چگونه محفوظ و مصون
گردند پس اين دائره را اندکی واسعتر نمائيم يعنی اهل مدينه ئی
بتمامها اگر روابط اتّحاد و اتّفاق را محکم سازند در اندک زمانی
چه قدر ترقّی نمايند و بچه قدرت و قوّتی تجلّی فرمايند و چون
دائره اتّحاد بيشتر اتّساع يابد يعنی اهل اقليمی قلب سليم يابند
و بصميم دل و جان اتّحاد و اتّفاق جويند و بايک ديگر مهربان گردند
آن اقليم سعادت ابديّه يابد و عزّت سرمديه جويد و بثروت کليّه رسد
و راحت و نعمت موفوره يابد حال ملاحظه نمائيد که اگر جمهور
طوائف و احزاب و قبائل و تمام دول و ملل و جميع اقاليم عالم در ظلّ
خيمهء يک رنگ وحدت عالم انسانی آيد و باشراقات شمس حقيقت
اعلان عموميّت بشر فرمايند جميع ملل و مذاهب دست در آغوش
يک ديگر کنند و انجمن عمومی تأسيس نمايند و افراد بشر را با يکديگر
نهايت ارتباط بخشند آنوقت چگونه خواهد شد شبهه نيست که
دلبر رحمانی با جنود مواهب عالم انسانی و تأييدات ربّانی در نهايت
صباحت و ملاحت در انجمن عالم جلوه نمايد پس ای ياران الهی
تا توانيد بر اتّحاد و اتّفاق با يکديگر کوشيد زيرا کلّ قطرات يک بحريد
و اوراق يک شجر و لئالی يک صدف و گل و رياحين يک رياض پس از
آن در تأليف قلوب سائر اديان بيکديگر جانفشانی نمائيد و با هر
فردی از افراد انسانی نهايت مهربانی کنيد نفسی را بيگانه
نخوانيد و شخصيرا بدخواه مشمريد چنان رفتار نمائيد که جميع
خلق خويش و پيوندند و آشنا و ارجمند چنان سلوک نمائيد که
اين جهان فانی نورانی گردد و اين گلخن ظلمانی گلشن رحمانی
شود اين است وصيّت عبدالبهآء اين است نصيحت اينعبد بی‌نوا
و عليکم البهآء الأبهی   *
(222)
ای آوارگان سبيل حقّ سر و سامان و آسود‌گی و آزادگی
هر چند کام دل و راحت جانست ولی آزردگی و آوارگی در راه خدا
به از صد هزار سر و سامان چه که اين غربت و هجرت موهبت از پی
دارد و رحمت پياپی زيرا لذّت آسودگی در وطن و حلاوت آزادگی
از محن بگذرد ولی موهبت هجرت در سبيل حضرت احديّت باقی
و دائمی و مستمرّ و نتائج عظيمه از آن مشتهر هجرت خليل سبب
ظهور مواهب ربّ جليل شد و غربت ماه کنعانی علّت جلوه بازار
يوسفی گشت فرار حضرت کليم وسيله مشاهده نار موقدهء ربّانی شد
و نهضت عيسوی سبب ظهور انفاس مسيحی گرديد هجرت حضرت
حبيب ابطحی علّت اعلاء کلمه نور يثربی شد و اسارت جمال مبارک
اسباب انتشار نور نيّر اشراق بر آفاق گرديد فاعتبروا يا اولی الأبصار  *
(223)
ای ابنآء و بنات ملکوت نامه شما رسيد از مضمون
مفهوم گرديد که الحمد للّه قلوب در نهايت لطافت است و جانها
مستبشر ببشارات اللّه جميع خلق مشغول بمشتهيّات نفس و هوی
و مستغرق در بحر ناسوت و اسير عالم طبيعت مگر نفوسيکه از کند و زنجير
عالم طبيعت نجات يافتند و مانند مرغان تيز پر در اين جهان نامتناهی
پرواز دارند بيدارند و هوشيار و از ظلمات عالم طبيعت بيزار
نهايت آرزوشان اينکه در عالم انسان منازعه بقا نماند و روحانيّت
و محبّت عالم بالا جلوه نمايد جميع بشر مهربان بيکديگر گردد و در
ميان اديان محبّت و التيام حاصل شود و در حقّ يکديگر جانفشانی
کنند تا عالم انسانی منقلب بملکوت الهی گردد باری ای ياران
بکوشيد هر صرفی را دخلی لازم امروز عالم انسانی جميع بصرف
مشغولند زيرا حرب صرف نفوس و اموال است اقلّاً شما بدخل
عالم انسانی پردازيد تا اندکی تلافی آن صرف گردد بلکه بتأييدات
الهيّه موفّق بر آن گرديد که الفت و محبّت بين بشر ترويج يابد
عداوت بمحبّت مبدّل شود جنگ عمومی بصلح عمومی انجامد و
ضرر و زيان بربح و محبّت منقلب شود و اين آرزو بقوّت ملکوت حصول يابد    *
(224)
ای بنده الهی نامه‌ات رسيد مضامين بديع و بليغ
بود و مقاصد بلند و رفيع عالم انسانی محتاج باصلاح عظيم زيرا
عالم انسانی جنگل طبيعی است اشجار بی‌ثمر در نشو و نماست
و گياههای بی‌فائده در نهايت قوّت و نما اگر شجری ثمری دارد در
ميان آن اشجار غائبست و اگر گلی فائده ئی دارد ميان گياهها
غائب و پنهان عالم انسانی محتاج بباغبانهای ماهر است تا اين
جنگلها را باغهای خوش منظّم کنند و اين درختهای بی‌ثمر را
بارور گردانند و بجای اين گياههای بی‌فائده گل و رياحين برويانند
لهذا نفوسی که غيرت مجسّمند و همّت مشخّص شب و روز آرام نگيرند
بکوشند تا ارتباطی تام بملکوت الهی حاصل نمايند و بآن ارتباط
مظاهر فيوضات نامتناهی شوند و اين جنگلهارا باغبان حقيقی گردند
تا عالم انسانی منقلب شود و فيوضات رحمانی رخ بگشايد   *
(225)
ای اهل ملکوت ابهی دو ندای فلاح و نجاح از اوج
سعادت عالم انسانی بلند است خفتگان بيدار کند کوران بينا نمايد
غافلان هوشيار فرمايد کران شنوا نمايد گنگان گويا کند مرده‌گان
زنده نمايد يکی ندای مدنيّت و ترقّيات عالم طبيعت است که تعلّق
بجهان ناسوت دارد و مروّج اساس ترقّيات جسمانيّه و مربّی کمالات
صوری نوع انسانست و آن قوانين و نظامات و علوم و معارف ما به التّرقّی
عالم بشر است که منبعث از افکار عاليه و نتائج عقول سليمه است که
بهمّت حکما و فضلای سلف و خلف در عرصه وجود جلوه نموده است و
مروّج و قوّه نافذه آن حکومت عادله است و ندای ديگر ندای
جانفزای الهيست و تعاليم مقدّسهء روحانی که کافل عزّت ابدی
و سعادت سرمدی و نورانيّت عالم انسانی و ظهور سنوحات رحمانيّه
در عالم بشری و حيات جاودانيست و اسّ اساس آن تعاليم و
وصايای ربّانی و نصايح و انجذابات وجدانيست که تعلّق بعالم
اخلاق دارد و مانند سراج مشکاة و زجاج حقائق انسانيّه را روشن
و منوّر فرمايد و قوّه نافذه اش کلمة اللّه است ولی ترقّيات مدنی
و کمالات جسمانی و فضائل بشری تا منضمّ بکمالات روحانی و صفات
نورانی و اخلاق رحمانی نشود ثمر و نتيجه نبخشد و سعادت عالم
انسانی که مقصود اصلی است حاصل نگردد زيرا از ترقّيات مدنيّه
و تزيين عالم جسمانی هر چند از جهتی سعادت حاصل و شاهد آمال
در نهايت جمال دلبری نمايد ولی از جهات ديگر خطرهای عظيم
و مصائب شديده و بلايای مبرمه نيز حاصل گردد لهذا چون نظر
در انتظام ممالک و مدن و قری و زينت دلربا و لطافت آلاء و نظافت
ادوات و سهولت سير و سفر و توسيع معلومات عالم طبيعت و مخترعات
عظيمه و مشروعات جسيمه و اکتشافات علويّه و فنّيّه نمائی گوئی که
مدنيّت سبب سعادت و ترقّی عالم بشريست و چون نظر در اختراعات
آلات هلاک جهنّمی و ايجاد قوای هادمه و اکتشاف ادوات ناريّه
که قاطع ريشه حيات است نمائی واضح و مشهود گردد که مدنيّت
با توحّش توأم و همعنانست مگر آنکه مدنيّت جسمانيّه مؤيّد بهدايت
ربّانيّه و سنوحات رحمانيّه و اخلاق الهيّه گردد و منضمّ بشئونات
روحانی و کمالات ملکوتی و فيوضات لاهوتی شود حال ملاحظه
ميکنيد که متمدّن و معمورترين ممالک عالم مخازن مواد جهنّمی گرديده
و اقاليم جهان لشکرگاه حرب شديد شده و امم عالم ملل مسلّحه گرديده
و دول سالار ميدان جنگ و جدال شده و عالم انسانی در عذاب
شديد افتاده پس بايد اين مدنيّت و ترقّی جسمانی را منضمّ بهدايت
کبری کرد و عالم ناسوت را جلوه گاه فيوضات ملکوت نمود و ترقّيات
جسمانی را توأم بتجلّيات رحمانی کرد تا عالم انسانی در نهايت
جمال و کمال در عرصه وجود و معرض شهود شاهد انجمن گردد و در
غايت ملاحت و صباحت جلوه نمايد و سعادت و عزّت ابديّه چهره
گشايد الحمد للّه قرون و اعصار متواريه است که ندای مدنيّت بلند
است و عالم بشری روز بروز تقدّم و ترقّی يافت و معموريّت جهان
بيفزود و کمالات  صوری ازدياد جست تا آنکه عالم وجود انسانی
استعداد کلّی برای تعاليم روحانی و ندای الهی يافت مثلاً
طفل رضيع تدرّج در مراتب جسمانی نمود و نشو و نما کرد تا آنکه
جسم بدرجه بلوغ رسيد چون بدرجه بلوغ رسيد استعداد ظهور
کمالات معنويّه و فضائل عقليّه حاصل نمود و آثار مواهب ادراک و هوش
و دانش ظاهر شد و قوای روحانی جلوه کرد بهمچنين در عالم امکان
نوع انسان ترقّيات جسمانيّه نمود و تدرّج در مدارج مدنيّت کرد
و بدائع و فضائل و مواهب بشری را در اکمل صورت حاصل نمود تا آنکه
استعداد ظهور و جلوه کمالات روحانيّه الهيّه حاصل کرد و قابليّت
استماع ندای الهی يافت پس ندای ملکوت بلند شد و فضائل و
کمالات روحانيّه جلوه نمود شمس حقيقت اشراق کرد و انوار صلح
اعظم و وحدت عالم انسانی و عموميّت عالم بشريّت ساطع گشت
اميدواريم که اشراق اين انوار روز بروز شديدتر گردد و اين کمالات
معنويّه جلوه بيشتر کند تا نتيجه کلّيّه عالم انسانی ظهور و بروز کند
و دلبر محبّت اللّه در نهايت ملاحت و صباحت شاهد انجمن گردد
ای احبّای الهی بدانيد که سعادت عالم انسانی در وحدت و يگانگی
نوع بشر است و ترقّيات جسمانی و روحانی هر دو مشروط و منوط بالفت
و محبّت عمومی بين افراد انسانی ملاحظه در کائنات ذی روح نمائيد
يعنی حيوان جنبنده و چرنده و پرنده و درنده که هر نوع درنده ئی
از ابناء و افراد جنس و نوع خويش جدا و به تنهائی زندگانی نمايد
و با هم در نهايت ضدّيّت و کلفتند و چون بيکديگر رسند فوراً بجنگ و
جدال پردازند و بدرنده گی چنگ باز و دندان تيز کنند مانند
سباع ضاريه و گرگان خونخوار که حيوانات مفترسه‌اند که جميع
بتنهائی زندگانی نمايند و تحرّی معيشت خويش کنند امّا حيوانات
خوش سيرت نيک طينت صافی فطرت از پرنده و چرنده در نهايت
محبّت با يکديگر الفت نمايند و جوق جوق و مجتمعاً زندگانی کنند
و با کمال مسرّت و خوشی و شادمانی و کامرانی وقت بگذرانند مانند
طيور شکور که بدانه ئی چند قناعت کنند و با يکديگر با نهايت سرور
الفت نمايند و در دشت و چمن و کوهسار و دمن بانواع الحان و آواز
پردازند و همچنين حيوان چرنده مانند اغنام و آهو و نخجير
در غايت الفت و همدمی در چمن و مرغزار بسرور و شادمانی و يگانگی
زندگانی نمايند ولی کلاب و ذئاب و پلنگ و کفتار خونخوار و ساير
حيوانات درنده از يکديگر بيزار و به تنهائی سير و شکار کنند حتّی
پرنده و چرنده چون بآشيان و مغاره يکديگر آيند تعرّض و اجتنابی نه
بلکه نهايت الفت و مؤانست مجری دارند بعکس درنده‌گان که
هر يک بمغاره و مأوای ديگری تقرّب جويد بدريدن همديگر پردازند
حتّی اگر يکی از کوی ديگری بگذرد فوراً هجوم نمايد و اگر ممکن شود
معدوم نمايد پس واضح و معلوم شد که الفت و محبّت در عالم حيوان
نيز از نتائج سيرت خوش و طينت پاک و صافی فطرتست و اختلاف
و اجتناب از خصائص درنده‌گان بيابان است حضرت کبريا در انسان
چنگ و دندان سباع درنده خلق ننموده بلکه وجود انسانی
باحسن التّقويم و بنهايت کمالات وجودی ترکيب و ترتيب شده لهذا
سزاوار کرامت اين خلقت و برازندگی اين خلعت اينست که بالفت
و محبّت نوع خويش پردازد بلکه بکافّه حيوانات ذی روح بعدل و
انصاف معامله نمايد و همچنين ملاحظه نمائيد که اسباب رفاهيّت
و شادمانی و راحت و کامرانی نوع انسان الفت و يگانگيست و نزاع
و جدال اعظم اسباب عسرت و ذلّت و اضطراب و ناکامی ولی هزار
افسوس که بشر غافل و ذاهل از اين امور هر روز بصفت حيوان وحشی
مبعوث و ممسوخ ميشود دمی پلنگ درنده گردد و وقتی مار
و ثعبان جنبنده ولی علويّت انسان در خصائل و فضائليست که از
خصائص ملائکه ملأ اعلی است پس چون صفات حسنه و اخلاق
فاضله از انسان صادر شود شخصی است آسمانی و فرشته ئی است
ملکوتی و حقيقتی ربّانی و جلوه ئی رحمانی و چون نزاع و جدال و
خونخواری نمايد مشابه بارذل حيوان درنده گردد تا بدرجه ئی
رسد که اگر گرگ خونخوار در شبی گوسفندی بدرد او در يک شب
صد هزار اغنام را در ميدان حرب افتاده خاک و آلوده خون نمايد
امّا انسان دو جنبه دارد يکی علويّت فطريّه و کمالات عقليّه و ديگری
سفليّت حيوانيّه و نقايص شهوانيّه اگر در ممالک و اقاليم آفاق سير
نمائيد از جهتی آثار خراب و دمار مشاهده کنيد و از جهتی مآثر
مدنيّت و عمار ملاحظه فرمائيد امّا خراب و ويرانی آثار جدال و نزاع
و قتالست ولی عمار و آبادی نتائج انوار فضائل و الفت و وفاق اگر
کسی در صحرای اواسط آسيا سياحت نمايد ملاحظه کند که چه بسيار
مدائن عظيمهء معموره مانند پاريس و لندن مطمور گرديده و از بحر خزر
تا نهر جيحون دشت و صحرا و برّ و بيابان خاليهء خاويه تشکيل نموده
مدن مطموره و قرای مخروبه آن صحرا را راه آهن روسيّه دو روز و
دو شب قطع نمايد وقتی آن صحرا در نهايت مدنيّت و معموريّت و
آبادی بود و علوم و معارف منتشر و فنون و صنايع مشتهر و تجارت و
فلاحت در نهايت کمال و حکومت و سياست محکم و استوار بود حال
اغلب آن ملجأ و پناه طوائف ترکمان و بکلّی جولانگاه حيوانات وحشی
گرديده مدن آن صحرا از قبيل جرجان و نِساء و ابيورد و شهرستان
که در سابق بعلوم و معارف و صنايع و بدايع و ثروت و عظمت و سعادت
و فضائل معروف آفاق شد حال در آنصحرا صدائی و ندائی جز
نعره حيوانات وحشيّه نشنوی و بغير از جولان گرگان درنده نبينی
و اين خرابی و مطموری بسبب نزاع و جدال و حرب و قتال در ميان ايران
و ترکان شد که در مذهب و مشرب مختلف شدند و از تعصّب مذهبی
رؤسای بيدين فتوای بر حلّيّت خون و مال و عرض يکديگر دادند
اين يک نمونه‌ايست که بيان ميشود پس چون در جميع عالم سير
و سياحت نمائی آنچه معمور است از آثار الفت و محبّت است و آنچه
مطمور است از نتائج بغض و عداوت با وجود اين عالم بشر متنبّه نشود
و از اين خواب غفلت بيدار نگردد باز در فکر اختلاف و نزاع و جدال
افتد که صف جنگ بيارايد و در ميدان جدال و قتال جولان کند
و همچنين ملاحظه در کون و فساد و وجود و عدم نمائيد که هر کائنی
از کائنات مرکّب از اجزاء متنوّعه متعدّده است و وجود هر شیء فرع
ترکيب است يعنی چون بايجاد الهی در بين عناصر بسيطه ترکيبی
واقع گردد از هر ترکيب کائنی تشکيل شود جميع موجودات بر اين
منوال است چون در آن ترکيب اختلال حاصل گردد و تحليل شود
و تفريق اجزا گردد آن کائن معدوم شود يعنی انعدام هر شیء
عبارت از تحليل و تفريق اجزاست پس هر الفت و ترکيب در بين
عناصر سبب حياتست و اختلاف و تحليل و تفريق سبب ممات بالجمله
تجاذب و توافق اشيا سبب حصول ثمره و نتائج مستفيده است
و تنافر و تخالف اشيا سبب انقلاب و اضمحلالست از تآلف و تجاذب
جميع کائنات ذی حيات مثل نبات و حيوان و انسان تحقّق يابد
و از تخالف و تنافر انحلال حاصل گردد و اضمحلال رخ بگشايد
لهذا آنچه سبب ائتلاف و تجاذب و اتّحاد بين عموم بشر است
حيات عالم انسانيست و آنچه سبب اختلاف و تنافر و تباعد است
علّت ممات نوع بشر است و چون بکشتزاری مرور نمائی و ملاحظه کنی
که زرع و نبات و گل و رياحين پيوسته است و جمعيّتی تشکيل نموده
دليل بر آنست که آن کشتزار و گلستان بتربيت دهقان کاملی انبات
شده است و چون پريشان و بی‌ترتيب مشاهده نمائی دليل بر
آنست که از تربيت دهقان ماهر محروم و گياه تباه خودروئيست
پس واضح شد که الفت و التيام دليل بر تربيت مربّی حقيقی است
و تفرّق و تشتّت برهان وحشت و محروميّت از تربيت الهی اگر
معترضی اعتراض نمايد که طوائف و امم و شعوب و ملل عالم را آداب
و رسوم و اذواق و طبايع و اخلاق مختلف و افکار و عقول و آراء متباين
با وجود اين چگونه وحدت حقيقی جلوه نمايد و اتّحاد تامّ بين بشر
حاصل گردد گوئيم اختلاف بدو قسم است يک اختلاف سبب
انعدام است و آن نظير اختلاف ملل متنازعه و شعوب متبارزه که
يکديگر را محو نمايند و خانمان بر اندازند و راحت و آسايش سلب کنند
و خونخواری و درنده‌گی آغاز نمايند و اختلاف ديگر که عبارت از تنوّع است
آن عين کمال و سبب ظهور موهبت حضرت ذو الجلال ملاحظه نمائيد
گلهای حدائق هر چند مختلف النّوع و متفاوت اللّون و مختلف الصّور
و الأشکالند ولی چون از يک آب نوشند و از يک باد نشو و نما نمايند
و از حرارت و ضياء يک شمس پرورش نمايند آن تنوّع و اختلاف سبب
ازدياد جلوه و رونق يکديگر گردد چون جهت جامعه که نفوذ کلمة اللّه
است حاصل گردد اين اختلاف آداب و رسوم و عادات و افکار
و آراء و طبايع سبب زينت عالم انسانی گردد و همچنين اين تنوّع
و اختلاف چون تفاوت و تنوّع فطری خلقی اعضا و اجزای انسانست
که سبب ظهور جمال و کمال است و چون اين اعضا و اجزای متنوّعه
در تحت نفوذ سلطان روح است و روح در جميع اعضا و اجزاء سريان
دارد و در عروق و شريان حکمرانست اين اختلاف و تنوّع مؤيّد ائتلاف
و محبّت است و اين کثرت اعظم قوّه وحدت اگر حديقه ئی را گلها
و رياحين و شکوفه و ثمار و اوراق و اغصان و اشجار از يک نوع و يک لون
و يک ترکيب و يک ترتيب باشد بهيچ وجه لطافتی و حلاوتی ندارد
ولکن چون از حيثيّت الوان و اوراق و ازهار و اثمار گوناگون باشد
هر يکی سبب تزيين و جلوهء سائر الوان گردد و حديقهء انيقه شود
و در نهايت لطافت و طراوت و حلاوت جلوه نمايد و همچنين تفاوت
و تنوّع افکار و اشکال و آراء و طبايع و اخلاق عالم انسانی چون
در ظلّ قوّه واحده و نفوذ کلمه وحدانيّت باشد در نهايت عظمت
و جمال و علويّت و کمال ظاهر و آشکار شود اليوم جز قوّه کلّيّه کلمة اللّه
که محيط بر حقائق اشياست عقول و افکار و قلوب و ارواح عالم انسانی
را در ظلّ شجرهء واحده جمع نتواند اوست نافذ در کلّ اشيا و اوست
محرّک نفوس و اوست ضابط و رابط در عالم انسانی الحمد للّه اليوم
نورانيّت کلمة اللّه بر جميع آفاق اشراق نموده و از هر فرق و طوائف
و ملل و شعوب و قبائل در ظلّ کلمه وارد و در نهايت ايتلاف مجتمع
و متّحد و متّفقند چه بسيار محافل تشکيل گردد و بملل و طوائف و
قبائل مختلفه تزيين يابد اگر نفسی وارد محفل گردد حيران ماند
گمان کند که اين نفوس از وطن واحده و ملّت واحده و طائفه واحده
و افکار واحد و اذکار واحد و آراء واحدند و حال آنکه يکی اهل
امريک است و ديگری از اهالی افريک يکی از آسياست و ديگری از
اروپا يکی از هندوستانست و ديگری از ترکستان يکی عرب است
و ديگری تاجيک يکی ايرانيست و ديگری يونانی با وجود اين در نهايت
الفت و يگانگی و محبّت و آزاده‌گی و وحدت و فرزانگی با هم دمساز
و هم آواز و همداستانند و اين از نفوذ کلمة اللّه است اگر جميع قوای
عالم جمع شوند مقتدر بر تأسيس محفلی از اين محافل نگردند که
باين محبّت و مودّت و انجذاب و اشتعال اقوام مختلفه انجمن
واحد شود و آهنگی در قطب عالم بلند کنند که سبب دفع نزاع و جدال
و ترک جنگ و قتال و صلح عمومی و الفت و يگانگی عالم انسانی باشد
آيا هيچ قدرتی مقاومت نفوذ کلمة اللّه تواند لا واللّه برهان واضح
و حجّت بالغ اگر نفسی ديده انصاف باز کند مدهوش و حيران گردد
و انصاف دهد که جميع اقوام و ملل عالم و طوائف و دول جهان بايد
از تعاليم و وصايای بهاء اللّه مسرور و ممنون و خوشنود باشند زيرا
اين تعاليم الهيّه هر درنده ئی را چرنده کند و هر جنبنده ئی را
پرنده نمايد نفوس بشر را ملائکهء آسمان نمايد و عالم انسانی را مرکز
سنوح رحمانی فرمايد جميع را باطاعت و سکون و امانت بحکومت
مجبور نمايد و اليوم در جميع عالم دولتی از دول مطمئن و مستريح نه
زيرا امنيّت و اعتماد از بين بشر برخواسته ملوک و مملوک کلّ در معرض
خطرند حزبی که امروز بکمال ديانت و امانت تمکين از حکومت دارند
و با ملّت بصداقت تامّه رفتار ميکنند اين حزب مظلومند و برهان بر اين
آنکه جميع طوائف در ايران و ترکستان بفکر کم و بيش خويشند و اگر از
حکومتی اطاعتی نمايند يا باميد عطائی و يا خوف از عقابيست مگر
بهائيان که خيرخواه و مطيع دول و محبّ و مهربان بجميع مللند
و اين اطاعت و انقياد بنصّ صريح جمال ابهی فرض و واجب بر کلّ
لهذا احبّا اطاعةً لأمر الحق بجميع دول بی‌نهايت صادق و خير خواهند
و اگر نفسی بحکومت خلافی نمايد خويش را عند الحق مؤاخذ و مسؤل
و مستحقّ عقاب داند و مردود و خطاکار شمرد با وجود اين عجب
در اينست که بعضی از اولياء امور سائر طوائف را خيرخواه شمرند
و بهائيان را بدخواه سبحان اللّه در اين ايّام اخيره که حرکت
و هيجان عمومی در طهران و جميع بلدان ايران واقع شد مثبوت
و محقّق گرديد که يک نفر بهائی مداخله در اين امور ننمود و نزديک
عموم نرفت و بدين سبب مورد ملامت ديگران گرديدند زيرا اطاعت
جمال مبارک نمودند و در امور سياسيّه ابداً مداخله ننمودند و
بهيچ حزبی تقرّب نجستند بحال و صنعت و وظائف خود مشغول
بودند و جميع احبّای الهی شاهد و گواهند که عبدالبهاء از جميع
جهات صادق و خيرخواه دول و ملل عالم است علی الخصوص
دو دولت عليّهء شرقيّه زيرا اين دو اقليم موطن و محل هجرت حضرت
بهآءاللّه است و در جميع رسائل و محرّرات ستايش و نعت از
دولتين عليّتين نموده و از درگاه احديّت طلب تأييد کرده و جمال ابهی
روحی لأحبّائه الفداء در حقّ اعليحضرت شهرياران دعا فرمودند
سبحان اللّه با اين براهين قاطعه هر روز واقعه ئی حاصل شود
و مشکلاتی آشکار گردد ولی ما و احبّای الهی نبايد در نيّت خالصه
و صدق و خيرخواهی خويش ادنی فتور نمائيم بلکه بايد در نهايت
صداقت و امانت بر خلوص خويش باقی باشيم و بادعيه خيريّه پردازيم
ای احبّای الهی اين ايّام وقت استقامت است و هنگام ثبوت و رسوخ
بر امر الهی شما نبايد نظر بشخص عبدالبهاء داشته باشيد زيرا
عاقبت شما را وداع خواهد نمود بلکه بايد نظر بکلمة اللّه باشد
اگر کلمة اللّه در ارتقاع است مسرور و مشعوف و ممنون باشيد ولو
عبدالبهاء در زير شمشير و يا در تحت اغلال و زنجير افتد زيرا اهميّت
در هيکل مقدّس امر اللّه است نه در قالب جسمانی عبدالبهاء ياران
الهی بايد بچنان ثبوتی مبعوث گردند که در هر آنی
صد امثال عبدالبهاء هدف تير بلا شود ابداً تغيّر و تبدّلی در عزم
و نيّت و اشتعال و انجذاب و اشتغال بخدمت امر اللّه حاصل
نگردد عبدالبهاء بنده آستان جمال مبارک است و مظهر عبوديّت
صرفه محضه درگاه کبريا ديگر نه شأنی دارد و نه مقامی و نه
رتبه ئی و نه اقتداری و هذه غايتی القصوی و جنّتی المأوی و
مسجدی الأقصی و سدرتی المنتهی ظهور کلّی مستقل بجمال
مبارک ابهی و حضرت اعلی مبشّر جمال مبارک روحی لهما الفدا
منتهی شد و تا هزار سال کلّ من فيض انواره يقتبسون و من بحر
الطافه يغترفون يا احبّآء اللّه هذا وصيّتی لکم و نصحی عليکم
فهنيئاً لمن وفّقه اللّه علی ما رقم فی هذا الورق الممرّد عن سائر النّقوش  *
(226)
ای بنده حق نامه‌ات رسيد و سبب سرور گرديد
آرزوی آن نموده بودی که ايکاش من در مجلس صلح حاضر ميشدم
من در چنين مجالس سياسی حاضر نشوم زيرا تأسيس صلح جز بنفوذ
کلمة اللّه حاصل نگردد وقتی انجمنی تشکيل شود از جميع دول و ملل
در تحت نفوذ کلمة اللّه آنوقت صلح عمومی تشکيل شود و بدون آن
مستحيل حال يقين است که صلح موقّت تشکيل گردد ابدی نيست
جميع دول و ملل از جنگ و مشقّات سفر و مصارفات بی‌پايان و قتل نفوس
و بيسر و سامانی نسآء و کثرة ايتام بستوه آمدندمجبور بر آنند که
صلحی تشکيل کنند ولی اين صلح ابدی نيست موقّت است
اميدواريم که نفوذ کلمة اللّه صلحی تأسيس نمايد که الی الأبد باقی و بر قرار ماند   *
(227)
ای اوّل اشخاص خيرخواه محترم عالم انسانی نامه‌های
شما که در اين مدّت حرب ارسال نموديد نرسيد در اين ايّام
يکنامه بتاريخ ١١ فوريه ١٩١٦ رسيد و فورا جواب تحرير ميگردد
مقصد شما سزاوار هزار ستايش است زيرا خدمت بعالم انسانی مينمائيد
و اين سبب راحت و آسايش عموميست اين حرب اخير بر عالم و عالميان
ثابت کرد که حرب ويرانيست صلح عمومی آبادی حرب مماتست
و صلح حيات حرب درندگيست و خونخواری و صلح مهربانی و
انسانی حرب از مقتضای عالم طبيعت است و صلح از اساس دين
الهی حرب ظلمت اندر ظلمت است و صلح انوار آسمانی حرب
هادم بنيان انسانی و صلح حيات ابدی عالم انسانی حرب
مشابهت با گرگ خونخوار است و صلح مشابهت ملائکه آسمانی حرب
منازعه بقا است صلح تعاون و تعاضد بين ملل در اينجهان و سبب
رضايت حق در جهان آسمانی نفسی نمانده که وجدانش شهادت
بر اين ندهد که اليوم در عالم انسانی امری اعظم از صلح عمومی نيست
هر منصفی بر اين شهادت ميدهد و آن انجمن محترم را ميپرستد زيرا
نيّتشان چنان که اين ظلمات مبدّل بنور گردد و اين خونخواری مبدّل
بمهربانی و اين نقمت بنعمت و اين زحمت برحمت و اين بغض
و عداوت بالفت و محبّت منقلب شود لذا همّت آن اشخاص محترمه
شايان ستايش و نيايش است ولی در نزد نفوس آگاه که مطّلع هستند
بر روابط ضروريّه که منبعث از حقايق اشياست ملاحظه مينمايند
که مسئله واحده چنانکه بايد و شايد نفوذ در حقيقت انسانيّه ننمايد
زيرا تا عقول بشری اتّحاد حاصل نکند هيچ امر عظيمی تحقّق نيابد
حال صلح عمومی امريست عظيم ولی وحدت وجدان لازم است که
اساس اين امر عظيم گردد تا اساس متين شود و بنيان رزين گردد
لهذا حضرت بهآءاللّه پنجاه سال پيش بيان صلح عمومی فرمود
در حالتيکه در قلعه عکّا مسجون بود و مظلوم بود و محصور بود اين
امر عظيم يعنی صلح عمومی را بجميع ملوک مرقوم فرمود و در شرق
در بين دوستان خويش تأسيس فرمود افق شرق بسيار تاريک بود
و ملل در نهايت بغض و عداوت با يکديگر و اديان تشنه خون يکديگر
بودند ظلمت اندر ظلمت بود در چنين زمانی حضرت بهآءاللّه
از افق شرق مانند آفتاب طلوع کرد و بانوار اين تعاليم ايران را روشن
فرمود از جمله تعاليم اعلان صلح عمومی بود کسانيکه پيروی
کردند از هر ملّت و از هر دين و مذهب در نهايت محبّت اجتماع
نمودند بدرجه ئی که محافل عظيمه تشکيل ميشد که از جميع ملل و
اديان شرق مرکّب بود هر نفسی داخل انجمن ميشد ميديد
يک ملّتست و يک تعاليم و يک مسلک است و يک ترتيب زيرا تعاليم
حضرت بهآءاللّه منحصر در تأسيس صلح عمومی نبود تعاليم کثيره
بود که معاونت و تأييد صلح عمومی مينمود  ٠
از جمله تحرّی حقيقت تا عالم انسانی از ظلمت تقاليد نجات يابد
و بحقيقت پی برد اين قميص رثيث هزاران ساله را بدور بيندازد
و پيرهنی که در نهايت تنزيه و تقديس در کارخانه حقيقت بافته شده
بپوشد و چون حقيقت يکيست تعدّد قبول نميکند لهذا افکار
مختلفه منتهی بفکر واحد گردد .
و از جمله تعاليم حضرت بهآءاللّه وحدت عالم انسانيست که
جميع بشر اغنام الهی وخدا شبان مهربان اين شبان بجميع
اغنام مهربانست زيرا کلّ را خلق فرموده و پرورش داده و رزق احسان
ميدهد و محافظه ميفرمايد شبهه نماند که اين شبان بجميع اغنام
مهربانست و اگر در بين اين اغنام جاهلانی باشند بايد تعليم کرد
و اگر اطفالی باشند بايد تربيت نمود تا ببلوغ رسند و اگر بيماری باشد
بايد درمان نمود نه اينکه کره و عداوتی داشت بايد مانند طبيب
مهربان اين بيمارهای نادانرا معالجه نمود  .
و از جمله  تعاليم حضرت بهآءاللّه اينکه دين بايد سبب الفت و
محبّت باشد اگر سبب کلفت گردد لزومی ندارد زيرا دين درمانست
و اگر درمان سبب درد گردد لزومی ندارد .
و از جمله تعاليم بهآء اللّه اينکه دين بايد مطابق علم و عقل باشد
تا در قلوب انسانی نفوذ نمايد اساس متين باشد نه اينکه عبارت از تقاليد باشد .
و از جمله تعاليم بهآء اللّه تعصّب دينی و تعصّب جنسی و تعصّب
سياسی و تعصّب اقتصادی و تعصّب وطنی هادم بنيان انسانيست
تا اين تعصّبها موجود عالم انسانی راحت ننمايد ششهزار
سالست که تاريخ از عالم انسانی خبر ميدهد در اينمدّت ششهزار
سال عالم انسانی از حرب و ضرب و قتل و خونخواری فارغ نشد
در هر زمانی در اقليمی جنگ بود و اين جنگ يا منبعث از تعصّب
دينی بود و يا منبعث از تعصّب جنسی و يا منبعث از تعصّب سياسی
و يا منبعث از تعصّب وطنی پس ثابت و محقّق گشت که جميع تعصّبات
هادم بنيان انسانيست و تا اين تعصّبات موجود منازعه بقا مستولی
و خونخواری و درندگی مستمرّ پس عالم انسانی از ظلمات طبيعت
جز بترک تعصّب و اخلاق ملکوتی نجات نيابد و روشن نگردد چنانچه
از پيش گذشت اگر اين تعصّب و عداوت از جهت دين است دين
بايد سبب الفت گردد و الّا ثمری ندارد و اگر اين تعصّب تعصّب
ملّيست جميع نوع بشر ملّت واحده است جميع از شجره آدمی
روئيده اصل شجره آدم است و شجره واحده است و اين ملل
بمنزله اغصانست و افراد انسانی بمنزله برگ و شکوفه و اثمار
ديگر ملل متعدّده تشکيل کردن و بدين سبب خونريزی نمودن و
بنيان انسانی برانداختن اين از جهل انسانيست و غرض نفسانی
و امّا تعصّب وطنی اين نيز جهل محض است زيرا روی زمين
وطن واحد است هر انسان در هر نقطه از کرهء ارض زندگی می‌تواند
پس جميع کره ارض وطن انسانست اين حدود و ثغور را انسان
ايجاد کرده در خلقت حدود و ثغوری تعيين نشده اروپا يکقطعه
است آسيا يکقطعه است افريکا يکقطعه است امريکا يکقطعه است
استراليا يکقطعه است امّا بعضی نفوس نظر بمقاصد شخصی و منافع
ذاتی هر يک از اين قطعات را تقسيم نموده‌اند و وطن خويش
انگاشته‌اند خدا در بين فرانس و آلمان فاصله خلق نفرموده
متّصل بيکديگر است بلی در قرون اولی نفوسی از اهل غرض بجهت
تمشيت امور خويش حدود و ثغوری معيّن نمودند و روز بروز اهميّت
يافته تا اين سبب عداوت کبری و خونريزی و درندگی در قرون آتيه
گشت و بهمين قسم غير متناهی خواهد بود و اين فکر وطن اگر
در ضمن دائرهء محصوره ماند سبب اوّل خرابی عالم است هيچ
عاقلی و هيچ منصفی اذعان باين اوهام ننمايد و هر قطعه محصوره
را که نام وطن می‌نهيم و باوهام خويش مادر می‌ناميم و حال آنکه
کره ارض مادر کلّ است نه اين قطعه محصوره خلاصه ايّامی چند
روی اين زمين زندگانی مينمائيم و عاقبت در آن دفن ميشويم
قبر ابدی ماست آيا جائز است بجهت اين قبر ابدی بخونخواری
پردازيم و همدگر را بدريم حاشا و کلّا نه خداوند راضی نه انسان
عاقل اذعان اين کار مينمايد ملاحظه نمائيد که وحوش مبارک ابداً
منازعه وطنی ندارند با يکديگر در نهايت الفتند و مجتمعاً زندگانی
ميکنند مثلاً اگر کبوتری شرقی و کبوتری غربی و کبوتری شمالی
و کبوتری جنوبی بالتّصادف در آن واحد در جائی جمع شوند فوراً
بيکديگر الفت نمايند و همچنين جميع حيوانات مبارکه از وحوش و طيور
ولکن حيوانات درنده بمجرّد تصادف با يکديگر در آويزند و بپرخاش
برخيزند و يکديگر بدرند و ممکن نيست در بقعه واحده زندگانی کنند
همه متفرّقند و متهوّر و متحاربند و متنازع و امّا تعصّب اقتصادی
اين معلوم است که هر چه روابط بين ملل ازدياد يابد و مبادله امتعه
تکرّر جويد و هر مبدء اقتصادی در هر اقليمی تأسيس يابد بالمآل
بسائر اقاليم سرايت نمايد و منافع عموميّه رخ بگشايد ديگر تعصّب
بجهت چه و امّا در تعصّب سياسی بايد متابعت سياسة اللّه
کرد و اين مسلّم است که سياست الهيّه اعظم از سياست بشريّه است
ما بايد متابعت سياست الهيّه نمائيم و او بجميع افراد خلق يکسانست
هيچ تفاوتی ندارد و اساس اديان الهيست .
و از جمله تعاليم حضرت بهآءاللّه ايجاد لسان واحد است که تعميم
بين بشر گردد پنجاه سال پيش اين تعليم از قلم حضرت بهآءاللّه
صادر شد تا اين لسان عمومی سبب ازاله سوء تفاهم بين جميع بشر گردد .
و از جمله تعاليم حضرت بهآءاللّه وحدت نساء و رجالست که عالم
انسانيرا دو بال است يک بال رجال و يک بال نساء تا دو بال
متساوی نگردد مرغ پرواز ننمايد اگر يک بال ضعيف باشد پرواز
ممکن نيست تا عالم نساء متساوی با عالم رجال در تحصيل فضائل و
کمالات نشود فلاح و نجاح چنانکه بايد و شايد ممتنع و محال .
و از جمله تعاليم بهآء اللّه مواسات بين بشر است و اين مواسات اعظم
از مساواتست و آن اينست که انسان خود را بر ديگری ترجيح ندهد
بلکه جان و مال فدای ديگران کند امّا نه بعنف و جبر که اين
قانون گردد و شخصی مجبور بر آن شود بلکه بايد بصرافت طبع
و طيب خاطر مال و جان فدای ديگران کند و بر فقراء انفاق نمايد
يعنی بآرزوی خويش چنانکه در ايران در ميان بهائيان مجری است
و از جملهء تعاليم حضرت بهآءاللّه حرّيّت انسانست که بقوّه معنويّه
از اسيری عالم طبيعت خلاص و نجات يابد زيرا تا انسان اسير
طبيعت است حيوان درنده است زيرا منازعه بقا از خصائص عالم
طبيعت است و اين مسئله منازعه بقا سر چشمه جميع بلاياست و نکبت کبری .
و از جمله تعاليم بهآء اللّه اينکه دين حصن حصين است اگر بنيان
دين متزلزل و وهين گردد هرج و مرج رخ دهد و بکلّی انتظام امور
مختل شود زيرا در عالم انسانی دو رادعست که از ارتکاب رذائل
حفظ می‌نمايد يک رادع قانونست که مجرم را عذاب و عقاب مينمايد
ولی قانون رادع از جرم مشهود است و رادع از جرم مخفی نيست
و امّا رادع معنوی دين الهی رادع از جرم مشهود و مخفی هر دو است
و انسانرا تربيت مينمايد و تهذيب اخلاق ميکند و مجبور بر فضائل
مينمايد و اعظم جهت جامعه است که تکفّل سعادت عالم انسانی
ميکند امّا مقصد از دين دين تحقيقی است نه تقليدی اساس
اديان الهی است نه تقاليد بشری  .
و از جمله تعاليم حضرت بهآءاللّه اينکه هر چند مدنيّت مادّی از وسائط
ترقّی عالم انسانيست ولی تا منضمّ بمدنيّت الهيّه نشود نتيجه که
سعادت بشريّه است حصول نيابد ملاحظه کنيد که اين سفائن
مدرّعه که شهری را در يکساعت ويران می‌نمايد از نتائج مدنيّت
مادّيست و همچنين توپهای کروپ و همچنين تفنگهای ماوزر و همچنين
ديناميت و همچنين غوّاصهای تحت البحر و همچنين تورپيت
و همچنين سيّارات متدرّعه و همچنين طيّارات آتش فشان جميع اين
آلات از سيّئات مدنيّت مادّيست اگر مدنيّت مادّيه منضمّ بمدنيّت
الهيّه بود هيچ اين آلات ناريّه ايجاد نمی گشت بلکه قوای بشريّه
جميع محوّل باختراعات نافعه ميشد و محصور در اکتشافات فاضله
ميگشت مدنيّت مادّيّه مانند زجاجست و مدنيّت الهيّه مانند سراج
زجاج بی‌سراج تاريک است مدنيّت مادّيّه مانند جسم است ولو
در نهايت طراوت و لطافت و جمال باشد مرده است مدنيّت الهيّه
مانند روح است اين جسم باين روح زنده است و الّا جيفه گردد
پس معلوم شد عالم انسانی محتاج بنفثات روح القدس است بدون
اين روح عالم انسانی مرده است و بدون اين نور عالم انسانی
ظلمت اندر ظلمت است زيرا عالم طبيعت عالم حيوانيست تا انسان
ولادت ثانويّه از عالم طبيعت ننمايد يعنی منسلخ از عالم طبيعت
نگردد حيوان محض است تعاليم الهی اين حيوانرا انسان
مينمايد و از جملهء تعاليم بهآء اللّه تعميم معارفست بايد
هر طفلی را بقدر لزوم تعليم علوم نمود اگر ابوين مقتدر بر مصارف
اين تعليم فبها و الّا بايد هيئت اجتماعيّه آن طفل را وسائط تعليم مهيّا نمايد .
و از جملهء تعاليم حضرت بهآءاللّه عدل و حقّ است تا اين در حيّز
وجود تحقّق نيابد جميع امور مختل و معوّق و عالم انسانی عالم ظلم
و عدوانست و عالم تعدّی و بطلان خلاصه امثال اين تعاليم بسيار
است اين تعاليم متعدّده که اساس اعظم سعادت عالم انسانيست
و از سنوحات رحمانی بايد منضمّ بمسئله صلح عمومی گردد و ممزوج
بآن شود تا اينکه نتيجه بخشد و الّا تنها مسئله صلح عمومی را
در عالم انسانی تحقّقش مشکل است تعاليم حضرت بهآءاللّه چون
ممتزج با صلح عموميست لهذا بمنزله مائده‌ايست که از هر قسم
اطعمه نفيسه در آن سفره حاضر هر نفسی مشتهيات خويش را در آن
خوان نعمت بی‌پايان می‌يابد اگر مسئله منحصر در صلح عمومی
باشد نتائج عظيمه چنانکه منظور و مقصود است حصول نيابد بايد
دائره صلح عمومی چنان ترتيب داده شود که جميع فرق عالم و
اديان آرزوی خويش را در آن بيابند حال تعاليم حضرت بهآءاللّه
چنين است که منتهای آرزوی جميع فرق عالم چه از فرق دينی و چه از
فرق سياسی و چه از فرق اخلاقی چه از فرق قديمه و چه از فرق حديثه
کلّ نهايت آرزوی خويش را در تعاليم حضرت بهآءاللّه می‌يابند
مثلاً اهل اديان در تعاليم بهآء اللّه تأسيس دين عمومی می‌يابد
که در نهايت توافق با حال حاضره است فی الحقيقه هر مرض لاعلاج
را علاج فوريست و هر دردی را درمان و هر سمّ نقيع را درياق اعظم است
زيرا اگر بموجب تقاليد حاضرهء اديان بخواهيم عالم انسانرا نظم
و ترتيب دهيم و سعادت عالم انسانيرا تأسيس نمائيم ممکن نه حتّی
اجرايش محال مثلاً اجرای احکام تورات اليوم مستحيل است
و همچنين ساير اديان بموجب تقاليد موجوده ولکن اساس اصلی
جميع اديان الهی که تعلّق بفضائل عالم انسانی دارد و سبب
سعادت عالم بشر است در تعليمات حضرت بهآءاللّه بنحو اکمل
موجود و همچنين مللی که آرزوی حرّيّت نمايند حرّيّت معتدله که
کافل سعادت عالم انسانيست و ضابط روابط عمومی در نهايت قوّت
و وسعت در تعاليم حضرت بهآءاللّه موجود و همچنين حزب سياسی
آنچه اعظم سياست عالم انسانيست بلکه سياست الهی در تعاليم
حضرت بهآءاللّه موجود و همچنين حزب مساوات که طالب اقتصاد
است الی الآن جميع مسائل اقتصاديّه از هر حزبی که در ميان آمده
قابل اجرا نه مگر مسئلهء اقتصاديّه که در تعاليم حضرت بهآءاللّه
و قابل الاجراست و از آن اضطرابی در هيئت اجتماعيّه حاصل نگردد
و همچنين سائر احزاب چون بنظر عميق دقّت نمائيد ملاحظه ميکنيد
که نهايت آرزوی آن احزاب در تعاليم بهآء اللّه موجود اين تعاليم
قوّه جامعه است در ميان جميع بشر و قابل الاجرا لکن بعضی
تعاليمست از سابق نظير احکام تورات که قطعيّاً اليوم اجرايش
مستحيل و همچنين ساير اديان و ساير افکار فرق مختلفه و احزاب
متنوّعه مثلاً مسئله صلح عمومی حضرت بهآءاللّه ميفرمايد که بايد
هيئت محکمه کبری تشکيل شود زيرا جمعيّت امم هر چند تشکيل شد
ولی از عهده صلح عمومی برنيايد امّا محکمه کبری که حضرت بهآءاللّه
بيان فرموده اين وظيفه مقدّسه را بنهايت قدرت و قوّت ايفا خواهد
کرد و آن اينست که مجالس ملّيّه هر دولت و ملّت يعنی پارلمانت
اشخاصی از نخبه آن ملّت که در جميع قوانين حقوق بين دولی و
بين مللی مطّلع و در فنون متفنّن و بر احتياجات ضروريّه عالم انسانی
در اين ايّام واقف دو شخص يا سه شخص انتخاب نمايند بحسب
کثرت و قلّت آن ملّت اين اشخاص که از طرف مجلس ملّی يعنی پارلمانت
انتخاب شده‌اند مجلس اعيان نيز تصديق نمايند و همچنين
مجلس شيوخ و همچنين هيئت وزراء و همچنين رئيس جمهور يا
امپراطور تا اين اشخاص منتخب عموم آن ملّت و دولت باشند
از اين اشخاص محکمه کبری تشکيل ميشود و جميع عالم بشر در آن مشترک
است زيرا هر يک از اين نمايندگان عبارت از تمام آن ملّتست چون
اين محکمه کبری  در مسئله ئی از مسائل بين المللی يا بالاتّفاق يا
بالاکثريّه حکم فرمايد نه مدّعی را بهانه ئی ماند نه مدّعی را عليه را
اعتراضی هر گاه دولتی از دول يا ملّتی از ملل در اجرای تنفيذ
حکم مبرم محکمه کبری تعلّل و تراخی نمايد عالم انسانی بر او قيام
کند زيرا ظهير اين محکمه کبری جميع دول و ملل عالمند ملاحظه
فرمائيد که چه اساس متينی است ولکن از جمعيّت محدود و محصور
مقصود چنانکه بايد و شايد حصول نيابد اين حقيقت حالست که بيان ميشود ... *
(228)
ای بنده آستان بهآء اللّه نامه مورّخ به  ١٤جون
 ١٩٢٠رسيد و نامه بعضی از اعضای مجلس صلح نيز رسيد و جوابی
مرقوم گرديد بايشان تسليم نمائيد معلوم است که اين جمعيّت
چنانچه شهرت دارد نيست آنطور که بايد و شايد ترتيب و تنظيم
ندارد باری هر قسم ميخواهد باشد ولی امريرا که تشبّث نموده‌اند
بسيار عظيم است بايد بدرجه مجلس لاهای قوّت و نفوذ داشته
باشد که کلمه‌اش بر دول و ملل نافذ باشد باعضای محترم در مقام
صحبت اشاره کنيد که مجلس لاهای پيش از حرب رئيسش امپراطور
روس بود و اعضايش اعظم رجال با وجود اين مانع از اين حرب مهيب
نگشت حال چگونه خواهد شد زيرا در مستقبل حربی شديدتر
يقيناً واقع گردد قطعيّاً در اين شبهه نيست مجلس لاهای
چه چاره خواهد کرد ولی اساس حضرت بهآءاللّه روز بروز
در انتشار است باری شما جواب نامه را برسانيد و بسيار اظهار
محبّت و مهربانی کنيد و آنان را بحال خويش بگذاريد در هر صورت
بايد از شماها راضی باشند و آن نامه مفصّل مرا که ترجمه بانگليسی
شده طبع نمائيد و نشر دهيد ولی باطلاع آنان امّا با انجمن
اسپرانتو بياميزيد و هر يک را مستعد ديديد نفخه حيات در او بدميد
باری در انجمنها جميع از تعاليم جمال مبارک بحث کنيد زيرا
اليوم در صفحات غرب اين تأثير دارد و اگر سؤال نمايند که در حقّ
حضرت بهآءاللّه چه اعتقاد داريد بگوئيد آنحضرت را اوّل معلّم
عالم و اوّل مربّی عالم در اين عهد ميدانيم و اين را شرح و تفسير
دهيد که اين تعاليم صلح عمومی و تعاليم ديگر از قلم حضرت بهآءاللّه
پنجاه سال پيش صادر و در ايران و هندوستان طبع شده و در همه
عالم انتشار يافت در بدايت هر کس از کلمه صلح عمومی استيحاش
داشت چه که بکلّی مستحيل ميدانستند ديگر از عظمت جمال مبارک
بحث کنيد و از وقايعيکه در ايران و ترکستان واقع شد و از آثار
عجيبی که از او ظاهر شد و از خطابهائيکه بجميع ملوک فرمودند و
تحقّق يافت و از نفوذ امر مبارک صحبت بداريد و با مجلس صلح عمومی
لاهای مدارا و بقدر امکان آميزش نمائيد همچه معلوم ميشود که
جمعيّت اسپرانتو استعداد دارند و شما در لسان اسپرانتو اطلاع
و مهارت داريد با اسپرانتيست‌های آلمان و غيره نيز مخابره کنيد
اوراقی که انتشار ميدهيد صرف عبارت از تعاليم باشد امّا اوراق
ديگر انتشارش حال مناسب نيست باری اميدم چنان است
که تأييدات الهيّه متتابعاً برسد .... از سستی و سردی مجلس
لاهای محزون مگرديد توکّل بر خدا نمائيد اميد است که در نفوس
لسان اسپرنتو من بعد تأثير شديد نمايد تخمی حال شما افشانديد
البتّه انبات خواهد شد انباتش با خدا است   *
(229)
ای بنده صادق حق گفتند از وقايع و حوادث کونی
قدری ملول و محزونی و کمی مغموم و مهموم و حال آنکه عاشقان
جمال دلبر ابهی و سرمستان پيمانه پيمان از هيچ آفتی افسرده
نگردند و از هيچ مشقّتی پژمرده نشوند آتش را گلزار يابند و قعر
دريا را پهن دشت هموار باری تو که در پناه حقّی و در ظلّ سدره
عهد ديگر چه غمی خوری مطمئن باش و مؤتمن در کمال روح و ريحان
و همّت و صداقت بی‌پايان بخدمات متبوع معظّم بپرداز و خيرخواه
دولت و ملّت باش تأييد در جميع اوقات از کلّ جهات ميرسد و توفيق
حاصل ميگردد و دلبر آمال چهره ميگشايد قسم بجمال قدم روحی
لأحبّائه الفدا اگر ياران مطّلع گردند که در حيّز ملکوت چه خيری
در حقّشان مقدّر البتّه برقص و طرب آيند و اکليل عزّت قديمه بر سر
بينند و از کثرت سرور پرواز کنند عنقريب ظاهر گردد که انوار الطاف
چگونه بر سر دوستان تابيده و چه بحر محيطی بر قلوبشان بموج
آمده آن وقت فرياد يا طوبی يا بشری بر آرند   *
(230)
ای شخص محترم نامه ثانی شما که بتاريخ  ١٩ديسمبر
 ١٩١٨بود رسيد بسيار سبب بهجت و سرور شد زيرا دلالت بر آن
مينمود که بر عهد و ميثاق ثابت و راسخی و شوق ندای بملکوت اللّه
داری امروز ندای ملکوت قوّه جاذبه عالم انسانست زيرا استعداد
در نفوس عظيم است تعاليم الهی روح اينعصر است بلکه آفتاب
اينعصر است بايد هر نفسی همّت نمايد تا پرده‌ها از ديده‌ها
خرق شود فورا مشاهده آفتاب نمايند و دل و ديده بمشاهده‌اش
روشن نمايند حال بعون و عنايت الهيّه اين قوّت هدايت و
موهبت رحمانيّه در تو موجود گشته لهذا بکمال قوّت اقدام نما تا
استخوانهای پوسيده را روح بخشی و کورهای مادرزاد را بينا کنی
و نفوس پژمرده افسرده را بحرکت آری و طراوت و لطافت بخشی هر
سراجی عاقبت خواموش گردد مگر سراج ملکوت که روز بروز بر نور
بيفزايد هر ندائی عاقبت ضعيف شود مگر ندای بملکوت اللّه که
روز بروز بلندتر گردد هر طريقی عاقبت اعوجاج يابد مگر طريق ملکوت
که روز بروز مستقيم‌تر گردد البتّه آهنگ آسمانی قياس بآهنگ
زمينی نشود و سراجهای مصنوعی قياس بآفتاب آسمانی نگردد پس
در آنچه باقی و بر قرار است بايد کوشيد تا روز بروز روشنتر شد و
روز بروز قوی‌تر شد و روز بروز حيات جديد يافت .... تضرّع
و زاری بملکوت الهی نمايم تا پدر و مادر و برادرت بنور هدايت
در ملکوت الهی داخل گردند   *
(231)
ای شکوفه شجرهء حيات خوشا بحال تو که کمر خدمت
بربستی و بتمام همّت بر ترويج تعاليم الهی پرداختی محافل آراستی
و بر اعلآء کلمة اللّه بر خواستی در اين دنيای فانی هر امر مهمّی را
پايانی و هر شروع عظيمی را انجامی از برای هيچيک بقائی نه
مثلاً ملاحظه فرما که مشروعات دول قديمه عالم بکلّی حال محو و
نابود شده اثری موجود نيست مگر امر عظيم ملکوت اللّه که بدايتی
نداشته و نهايتی ندارد نهايتش اينست تجدّد می‌يابد در بدايت
هر تجدّدی در انظار ناس اهميّتی ندارد بعد که تأسّس يابد
روز بروز ترقّی نمايد و در علويّت بعنان آسمان رسد مثلاً يوم
حضرت مسيح را ملاحظه کن که تجدّد ملکوت اللّه بود اهل عالم
هيچ اهميّت ندادند و مهمّ نشمردند بدرجه ئی که قبر حضرت
مسيح ٣٠٠ سال مخفی و مجهول ماند تا آنکه امة اللّه هيلانه
مادر قسطنطين آمد و آن قبر مقدّس را کشف کرد مقصود اينست که
اهل عالم غافل و جاهل و در يوم تأسيس ملکوت ذاهل و کاهل ايّامی
نگذرد مگر آنکه قوّه ملکوت جهانگير گردد آنوقت بيدار شوند و بفرياد و
فغان پردازند و بر مظلومين و شهدا نوحه و ندبه نمايند و آه و ناله
کنند اينست شأن ناس   *
(232)
حضرت مستر ويلسن رئيس چهارده مبادی
انتشار دادند که اکثر آن در تعاليم بهآء اللّه موجود لهذا اميدوارم
که موفّق و مؤيّد گردند حال بدايت طلوع صبح صلح عموميست اميدوارم
که آفتابش بتمامه بتابد و ظلمات حرب و ضرب و جدال را از بين بشر
بنور الفت و وداد و اتّحاد مبدّل نمايد  ... *
(233)
ای ياران باوفا ای بندگان صادق حضرت بهآءاللّه
نيمه شب است و جميع چشمها آسوده و کافّه نفوس در بستر راحت
سر ببالين نهاده مستغرق در دريای خوابند و عبدالبهآء در جوار
روضه مبارکه بيدار و در نهايت تضرّع و ابتهال مشغول بمناجات
که ای پروردگار مهربان شرق در هيجانست و غرب در موج بی‌پايان
نفحات قدس در انتشار و انوار شمس حقيقت از ملکوت غيب ظاهر و
آشکار ترتيل آيات توحيد است و تموّج رايات تجريد بنگ سروش
است و نهنگ محويّت و فنا در خروش از هر کرانه فرياد يا بهآء الأبهی
بلند و از هر طرف ندای يا علیّ الأعلی مرتفع ولوله ئی در جهان
نيست جز غلغلهء جلوهء دلبر يکتا و زلزله ئی در عالم نه جز اهتزاز
از محبّت محبوب بيهمتا احبّای الهی در جميع ديار با نفس مشکبار
چون شمع روشنند و ياران رحمانی در جميع اقاليم مانند گلهای
شکفته از طرف چمن دمی نياسايند و نفسی برنيارند جز بذکر تو
و آرزوئی ندارند جز خدمت امر تو چمنستان حقيقت را بلبل
خوش الحانند و گلستان هدايت را شکوفهء معطّر بديع الألوان
خيابان حقائق را طرّاحی گلهای معانی نمايند و جويبار هدايت را
مانند سرو روان بيارايند افق وجود را نجوم بازغند و مطالع
آفاق را کواکب لامع مظاهر تأييدند و مشارق نور توفيق ای خداوند
مهربان کلّ را ثابت و مستقيم بدار و الی الأبد ساطع و لامع و پرانوار
کن تا هر دم از گلشن عنايت نسيمی وزد و از يمّ موهبت شبنمی رسد
رشحات سحاب محبّت طراوت بخشد و نفحات گلشن وحدت مشامها
معطّر کند ای دلبر آفاق پرتو اشراقی ای محبوب جهان جلوه
جمالی ای قویّ قدير حفظ و امانی ای مليک وجود ظهور قدرت
و سلطانی ای خدای مهربان در بعضی بلدان اهل طغيان
در هوج و موجند و محرّکين بی‌انصاف شب و روز در اعتساف
ظالمان چون گرگ در کمين و اغنامی مظلوم و بی‌ناصر و معين
غزالان برّ وحدت را کلاب در پی و تذروان کوهسار هدايترا غرابان
حسد در عقب ای پروردگار حفظ و حمايت فرما ای حافظ حقيقی
صيانت و حمايت کن در پناه خويش محروس دار و بعون خود از شرور
مصون بدار توئی حافظ حقيقی و حارس غيبی و نگهبان ملکوتی و مهربان آسمانی
ای ياران الهی از جهتی رايت حق بلند است و ندای ملکوت مرتفع
و امر اللّه در انتشار و آثار الهی واضح و آشکار شرق منوّر است
غرب معطّر است جنوب معنبر است شمال مشک اذفر است و از جهتی
بيوفايان در نهايت بغض و عدوان و در غايت افساد و طغيان
هر روزی نفسی علم خلاف بر افرازد و در ميدان شبهات بتازد
و هر ساعتی افعی ئی دهان بگشايد و سمّ قاتل منتشر نمايد
احبّای الهی در نهايت صدق و صفا و بيخبر از اين حقد و جفا
ماران بسيار نرم و پرمدارا و در نهايت وسوسه و دسيسه و حيله و
خداع بيدار باشيد هوشيار باشيد المؤمن فطين  و زکیّ و الموقن
قویّ  و متين دقّت نمائيد اتّقوا من فراسة المؤمن انّه ينظر
بنور اللّه مبادا کسی سرّا رخنه ئی کند و فتنه ئی اندازد حصن
حصين را سپاه رشيد باشيد و قصر مشيد را لشکر شجيع بسيار
مواظب باشيد و شب و روز مراقب گرديد تا معتسفی صدمه ئی نزند
لوح ملّاح القدس را بخوانيد تا بحقيقت پی بريد و ملاحظه نمائيد
که جمال مبارک وقايع آتيه را از پيش بتمامه خبر دادند انّ فی
ذلک لعبرة للمتبصّرين و موهبة للمخلصين عبدالبهآء در آستان
مقدّس خاکسار و در نهايت خضوع و خشوع و بيقرار شب و روز مشغول
نشر آثار و اگر فرصتی يابد بمناجات پردازد و تضرّع و زاری و تبتّل
و بيقراری نمايد که ای پروردگار بيچارگانيم چاره ئی فرما بيسر و
سامانيم پناهی بخش پراکنده ئيم مجتمع فرما گمگشته ئيم
بگلّه خويش پيوسته کن بی‌نصيبانيم بهره و نصيب بخش تشنگانيم
بچشمه حيات دلالت کن ضعيفانيم قوّتی ده تا بنصرت امرت
برخيزيم و در سبيل هدايت جانفشانی کنيم اينست روش و پرستش
بنده جمال مبارک ولکن بيوفايان خفی و جلی ليلاً نهاراً در کوششند
که امر اللّه را متزلزل نمايند شجره مبارکه را از ريشه براندازند
و اين عبد مظلوم را از خدمت محروم نمايند و سرّاً فتنه و آشوبی
افکنند که عبدالبهاء را بکلّی محو و نابود کنند بظاهر اغنامند و در
باطن گرگ درّنده بزبان شيرين و بدل سمّ قاتل ای ياران
امر اللّه را محافظت نمائيد بحلاوت لسان گول مخوريد ملاحظه
کنيد که مقصد هر نفسی چيست و مروّج چه فکر است فوراً آگاه شويد
و بيدار گرديد و احتراز نمائيد ولی ابداً تعرّض منمائيد و نکته
مگيريد و بمذمّت نپردازيد او را بخدا واگذاريد و عليکم البهآء الأبهی   *
(234)
ايّتها المنجذبة بنفحات اللّه قد اطّلعت بمضمون
تحريرک البديع الأنشآء و اطّلعت بتحلّب دموعک و تلهّب فؤادک
اسفاً علی سجن عبدالبهآء يا امة اللّه هذا سجنٌ اشهی و
احلی عندی من الرّياض و هذا قيدٌ اعظم عندی من الاطلاق
و هذا ضيقٌ اوسع عندی من الصّحرآء الشّاسعة الأرجآء لاتحزنی
من ذلک و اذا قدّر لی ربّی و رزقنی حلاوة کأس الشّهادة الکبری
انّ هذه عندی من اعظم المنی و لا تخافی اذا قطع هذا الغصن
من ارض النّاسوت ان تسقط الورقات بل تثبت الورقات لانّ هذا
الغصن ينمو بعد القطع من الأرض و يعلو حتّی يظلّل علی الآفاق
و تصل اوراقها الی الاوج الأعلی و يثمر بثمرات معطّرة للآفاق *
(235)
ربّ ربّ نوّر وجوه احبّائک المخلصين و ايّدهم بملائکة
نصرک المبين و ثبّتهم علی صراطک المستقيم و افتح عليهم ابواب
البرکة بفضلک القديم لانّهم ينفقون ما خوّلتهم فی سبيلک و
يحافظون علی دينک و يطمئنّون بذکرک و يبذلون ارواحهم فی محبّتک
و لا يبخلون باموالهم حبّاً بجمالک و طلباً لرضائک ربّ قدّر لهم
جزاءً موفورا و نصيباً مفروضا و اجراً محتوما انّک انت الموفّق المؤيّد
الباذل المعطی الکريم   *
(236)
اللّهمّ يا هادی الطّالبين الی سبيل الهدی و منقذ
التّائهين من بيدآء الضّلالة و العمی و معطی المخلصين النّعم
و الآلاء و مجير المضطرّين فی الکهف الأوقی و مجيب الدّاعين من
الملکوت الأعلی ربّ لک الحمد بما هديت الهائمين من فيافی
الجحود و اوردت المقبلين علی الورد المورود و يسّرت للمتّقين اعظم
الآمال و فتحت للمشتاقين ابواب الوصال من ملکوت الجمال
و انقذتهم من نار الحرمان حتّی سرعوا اليک و وردوا عليک و وفدوا
ببابک الرّحيب و حازوا اوفر نصيب ربّ انّهم ظمآء ارويت غلّتهم
بمآء الوصال و اسکنت لوعتهم ببرد الفضل و الأحسان و شفيت
علّتهم بدرياق رحمتک يا حنّان يا منّان ربّ ثبّت اقدامهم علی
الصّراط و وسّع عليهم سمّ الخياط و اجعلهم رافلين فی ذيول
العزّة السّرمديّه الی ابد الآباد انّک انت الکريم المعطی العزيز
الوهّاب لا اله الّا انت المقتدر المتعالی العزيز الجبّار
ای ياران روحانی حمد خدا را پرده برانداختيد و دلبر مهربان
شناختيد و از مکان بلا مکان تاختيد و در جهان حضرت يزدان خيمه
برافراختيد و بآهنگ خوشی بمحامد و نعوت حیّ قيّوم پرداختيد
و نغمه جانسوز بنواختيد هزار آفرين که مشاهده نور مبين نموديد
و در خلق جديد فرياد فتبارک اللّه احسن الخالقين بر آورديد
نطفه بوديد طفل رضيع گشتيد و از ثدی عزيز لبن عرفان نوشيديد
و ببلوغ رسيديد و فلاح و نجاح يافتيد حال وقت خدمتست و هنگام
عبوديّت حضرت احديّت از افکار مختلفه فراغت يابيد و بلسان فصيح
بلاغت بنمائيد و بحمد و ستايش حضرت مقصود مجامع و محافل بيارائيد
تا اين فيض مانند سيل منحدر گردد و جهانرا گل و رياحين بيارايد
آن سيل نصائح و وصاياست و تعاليم و تکاليف حضرت کبريا
ای ياران جهانرا ظلام عناد فرا گرفته و گردباد بغضا احاطه نموده
نار عدوانست که شعله بعنان آسمان زند سيل خونريز است که
از دشت و کهسار جاری و ساری و جميع نفوس در نهايت بيقراری پس
احبّای الهی بايد سبب محبّت آسمانی گردند و الفت روحانی بخشند
و بموجب وصايا و نصائح رحمانی با جميع خلق بنهايت صدق و مهربانی
رفتار کنند و با عموم بخير خواهی معامله نمايند دوستانرا جانفشانی
کنند و دشمنانرا کامرانی خواهند بدخوی را دلجوئی کنند و ستمگر
را مهرپرور باشند تشنگانرا آب گوارا گردند و مريضانرا شفای عاجل
دردمندانرا درمان گردند و مصيبت زده گانرا تسلّی  وجدان
گمراهانرا نور هدايت گردند و سرگشتگانرا رهبر پرعنايت کورانرا
ديده بينا شوند و کرانرا گوش شنوا مرده گانرا حيات ابديّه باشند
و افسردگانرا مسرّت سرمديّه ملوک عادل را مملوک باشند و امير باذل را
رعيّت خوش سلوک اطاعت حکومت نمايند و در امور سياسيّه مداخله
ننمايند توجّه بنيّر آفاق کنند و بتحسين اخلاق پردازند  *
(237)
اين مناجات را هر نفسی بکمال تضرّع و ابتهال بخواند
سبب روح و ريحان قلب اينعبد گردد و حکم ملاقات دارد  .
		هو الأبهی
الهی الهی انّی ابسط اليک اکفّ التّضرّع و التّبتّل و الأبتهال
و اعفّر وجهی بتراب عتبة تقدّست عن ادراک اهل الحقائق و النّعوت
من اولی الألباب ان تنظر الی عبدک الخاضع الخاشع بباب
احديّتک بلحظات اعين رحمانيّتک و تغمّره فی بحار رحمة صمدانيّتک
ای ربّ انّه عبدک البائس الفقير و رقيقک السّائل المتضرّع الأسير
مبتهلٌ اليک متوکّلٌ عليک متضرّعٌ بين يديک يناديک و يناجيک
و يقول ربّ ايّدنی علی خدمة احبّائک و قوّنی علی عبوديّة حضرت
احديّتک و نوّر جبينی بانوار التّعبّد فی ساحة قدسک و التّبتّل الی
ملکوت عظمتک و حقّقنی بالفناء فی فناء باب الوهيّتک و اعنّی
علی المواظبة علی الأنعدام فی رحبة ربوبيّتک ای ربّ اسقنی
کأس الفناء و البسنی ثوب الفناء و اغرقنی فی بحر الفناء و اجعلنی
غباراً فی ممرّ الأحبّاء واجعلنی فداء للأرض الّتی وطئتها اقدام
الأصفياء فی سبيلک يا ربّ العزّة و العلی انّک انت الکريم
المتعال هذا ما يناديک به ذلک العبد فی البکور و الآصال
ای ربّ حقّق آماله و نوّر اسراره و اشرح صدره و اوقد مصباحه
فی خدمة امرک و عبادک انّک انت الکريم الرّحيم الوهّاب و انّک
انت العزيز الرّؤف الرّحمن   *

