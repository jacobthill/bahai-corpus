

‫(1)  ای ثابت بر ميثاق ، گمان مبر که از فکر شما و ياد شما‬
‫آنی فراغتی بلکه نه راحتی و نه فرصتی ولی در عتبهء مبارکه‬
‫هر دم تبتّلی و ضراعتی که ای مهربان يزدان آن نوجوان با‬
‫وجدان را بقوّه ايمان و پيمان در هر نفسی جانی بخش و روانی‬
‫مبذول فرما تا در هر دمی در يم فدا خوض نمايد و در هر ساعتی‬
‫خدمتی بنمايد و در هر روزی آتش پرده سوزی بر افروزد و گروهی‬
‫بظلّ کلمه وحدانيّت آرد . باری اگر تأييد پياپی جوئی صف‬
‫تبليغی بيارا و جنود تحقيقی سوق نما و بر جيوش جهل و عمی هجوم کن.‬
‫ (2)  ای ثابت بر پيمان ، خوشا بحال تو که بخدمت امر اللّه‬
‫قائمی . خوشا بحال تو که ثابت بر پيمانی . خوشا بحال تو‬
‫که بنور محبّت اللّه روشنی . خوشا بحال تو که خاضعی و خاشعی‬
‫و خادمی . اينست صفت مخلصين اينست سمت مقرّبين . در جميع‬
‫اوقات اين مناجات را بفرما ای رحمن ای يزدان بنده ئی‬
‫هستم ضعيف و نحيف و ناتوان ولی در پناه فضل و موهبت تو‬
‫پرورش يافتم و از ثدی عنايت شير خوارم و در آغوش رحمتت در نشو‬
‫و نمايم . ای خداوند هر چند مستمندم ولی هر مستمندی بعنايت‬
‫تو ارجمند است و هر توانگری بی الطافت فقير و حاجتمند . ای‬
‫پروردگار ، تأييدی فرما که اين حمل اعظم را قدرت تحمّل ماند‬
‫و اين عنايت کبری را محافظه توانم . زيرا قوّه امتحان‬
‫شديد است و سطوت افتتان عظيم کوه کاه گردد و جبل خردل شود .‬
‫تو آگاهی که در ضمير جز ذکرت نجويم و در قلب جز محبّتت نخواهم‬
‫بر خدمت احبّايت قائم نما و بر عبوديّت آستانت دائم کن .‬
‫توئی مهربان و توئی خداوند کثير الاحسان.‬
‫(3) ای نهال تازهء باغ الهی ، بدرگاه احديّت اين‬
‫مناجات نما . پروردگارا عنايت فرما هدايت بخش پرورش ده‬
‫نشو و نما عطا کن بنت ملکوت نما فيض لاهوت بخش روحانی کن‬
‫نورانی نما رحمانی کن آسمانی فرما تا از عالم طبيعت رها‬
‫يابم و از جهان ماوراء طبيعت خبر گيرم زنده شوم خلق و خوی‬
‫رحمانی جويم نشر تعاليم الهی نمايم فيض ابدی طلبم و‬
‫موهبت الهی خواهم . توئی دهنده و بخشنده و مهربان.‬
‫(4) ای خدا  ، تو شاهدی و گواهی که در دل و جان‬
‫آرزوئی ندارم جز آنکه برضايت موفّق گردم و بعبوديّتت مؤيّد‬
‫شوم بخدمتت پردازم و در کرم عظيمت بکوشم و جان و دين را در‬
‫راهت فدا نمايم توئی دانا توئی بينا . هيچ آرزوئی جز اين‬
‫ندارم که از محبّت سر بکوه و صحرا نهم و فرياد بظهور ملکوتت‬
‫نمايم و ندايت را بجميع گوشها برسانم . ای خدا اين بی‌چاره را‬
‫چاره ئی بخش و اين دردمند را درمانی ده و اين مريض را علاجی‬
‫عطا کن . با قلبی سوزان و چشمی گريان بدرگاهت مناجات مينمايم .‬
‫ای خدا در سبيلت هر بلائی را مهيّا هستم و هر صدمه ئی را بجان و دل‬
‫آرزو نمايم . ای خدا از امتحان محافظه نما تو ميدانی که از‬
‫هر چيزی گذشته‌ام و از هر فکری فارغ شده‌ام جز ذکر تو شغلی ندارم‬
‫و جز خدمتت آرزوئی نخواهم.‬
‫ (5) ای خداوند ، اين اقتران را سبب برکت آسمانی کن‬
‫و اسباب اشتعال بنار محبّتت در ملکوت جاودانی فيضی عطا نما‬
‫که هر دو در عتبه مقدّسه‌ات مقرّب گردند و بر محبّتت ثابت‬
‫مانند و روز بروز در مقامات روحانيّه ترقّی نمايند و‬
‫در بين خلق دو آيت باهره ايمان و ايقان شوند و الحمد للّه ربّ العالمين.‬
‫ (6) ای پروردگار ، اين عقد الفتی که بر بستی‬
‫پاينده دار و اين بنده و کنيز را ارتباطی روحانی و جسمانی‬
‫بخش اين اقتران را شکون فراوان ده و اين ازدواج را سبب‬
‫ابتهاج فرما بر روحانيّت هر دو بيفزا و نورانيّت بخش تا هر دو‬
‫در نهايت راستی و حقيقت پرستی بعبوديّت آستان مقدّست موفّق‬
‫گردند جز تو نخواهند و جز تو نجويند و جز ذکر تو نگويند‬
‫سر گشته کوی تواند و آشفتهء روی تو . توئی عزيز و مهربان و‬
‫توئی بخشنده و منّان انت الموفّق المؤيّد الکريم الرّحيم.‬
‫  (7) ای پروردگار بی‌انباز ، آن ابرار را در ظلّ‬
‫عنايتت پرورش ده و آن احرار را از جميع قيودات آزاد فرما‬
‫و در هر دمی شبنمی از رشحات ابر عنايت عطا فرما و در هر‬
‫نفسی نفحه مشکين نفسی بر مشامشان عرضه دار تا بجان و‬
‫دل بمحبّتت روح و ريحان يابند و مانند نار موقده در نهايت‬
‫التهاب بآتش عشقت افروزند . توئی مقتدر و توانا و توئی کريم و رحيم و بينا.‬
‫ (8) ای پروردگار ، ابرار را از بادهء اسرار‬
‫سرمست کن و مطلع انوار هدايت فرما ولهی بدلها ده و وجد‬
‫و طربی بجانها بخش گوشها را محرم راز کن و قلوب را‬
‫هم آهنگ و هم آواز فرما تا ياران علم وحدت انسانی را‬
‫در اين جهان بلند نمايند و سبب الفت و يگانگی جميع‬
‫بيگانگان گردند . توئی مقتدر و توانا و توئی بخشنده و‬
‫دهنده و عالم و بينا.‬
‫  (9) ای خدای مهربان ، صغيرم مستجيرم اسيرم‬
‫مجير شو ظهير شو دستگير شو سرگردانم سر و سامان بخش‬
‫محتاجم کنز ملکوت عطا فرما مرده‌ام روح حيات بخش‬
‫عاجزم قدرت و قوّت عنايت کن تا بکمال تنزيه و تقديس‬
‫کنيزی آستانت نمايم و فدا و قربانت گردم از خود بيزار‬
‫شوم ترا جويم و در راه رضايت پويم و راز تو گويم و بهر سو‬
‫که نگرم آيات توحيد تو مشاهده کنم . ای خداوند مانند‬
‫آتش محبّتت افروخته کن و از تعلّق به اين دنيای فانی‬
‫آسوده نما تا راحت جان يابم و آسايش وجدان جويم . توئی‬
‫مقتدر و توانا و توئی شنونده و بينا.‬
‫ (10) ای پروردگار ، عقده‌های مشکل در کار افتاده و‬
‫عقبات صعبه در راه پيدا شده . خداوندا، گره بگشا و قوّت و‬
‫قدرت بنما مشکل آسان کن و راه صعب سهل نما . ای‬
‫پروردگار، عقده کار محکم است و تعب و مشقّت با هزاران‬
‫صعوبات توأم بجز تو معينی نه و بغير از تو ياوری نيست‬
‫اميد بتو داريم و توکّل بر تو نمائيم . توئی راه نما‬
‫و توئی گره گشا و توئی دانا و بينا و شنوا.‬
‫  (11) ای پروردگار بی‌نياز ، از جميع خلق روی‬
‫بگردانيديم و بسوی تو توجّه نموديم از کلّ بی‌نياز شديم‬
‫تا همدم و همراز تو گرديديم چون ترا يافتيم خود را از‬
‫خويش و آشنا بيگانه ساختيم ترا شناسيم و ترا ستائيم و‬
‫ترا پرستيم . ای پروردگار گناه بيامرز و کمال بياموز پرده‬
‫بسوز و روی بنما تا مشاهده جمال و کمال تو نمائيم و از بحر‬
‫عطا بهره گيريم و از خلق و خوی حبيب نصيب يابيم . خدايا‬
‫ما را بخود مأنوس کن و بنفحات قدس مألوف نما ديده بينا کن‬
‫و گوش شنوا نما . توئی مقتدر و توانا و توئی بخشنده و مهربان.‬
‫ (12) ای دوستان حضرت رحمن و ای طيور فردوس ايقان و ای‬
‫سراجهای محفل امکان و ای اشجار رياض محبّت حضرت منّان،‬
‫اگر چه بظاهر از انجمن سجن دور و مهجوريد و لکن قسم بانوار‬
‫جمال آفتاب روشن افق توحيد که در کلّ احيان و ازمان در قلوب‬
‫اين آوارگان مذکوريد و در هويّت روح و جان مشتاقان مشهور و‬
‫معروف . آنی نميگذرد که بافق اعلی و ملکوت ابهی  بکمال تضرّع‬
‫و ابتهال عجز و نياز نميشود که ای پروردگار آمرزگار اين‬
‫مرغان بی‌آشيان را در حديقهء ثبات و استقامت در شاخسار سدره‬
‫منتهی پناه عنايت فرما و اين ماهيان لجّه توحيد را در بحر‬
‫اعظم عنايتت غوده و اين بی‌سامانان صحرای محبّتت را در‬
‫کهف منيع و ملاذ رفيع حفظ و حراستت منزل و مأوی احسان کن‬
‫تا بعون و فضل و جودت در سماء وجود چون انجم هدايت بدرخشند‬
‫و در انجمن عالم چون چراغهای محبّت اللّه روشن و منوّر گردند‬
‫امطار غمام رحمت باشند و اشعّه آفتاب افق حقيقت لسانی ناطق‬
‫گردند و فضلی سابق شوند چشمی بينا باشند و گوشی شنوا داری‬
‫پربار گردند و گلزاری با نفحات مشکبار امواج دريای آثار‬
‫قدم شوند و نسائم گلشن اسم اعظم مهبط الهام باشند و مشرق‬
‫انوار و مظهر الطاف ربّ مختار در ملأ مقرّبين محشور گردند و در‬
‫زمره مخلصين معدود و معروف از حرارت محبّت اللّه چون شعله‬
‫سوزان باشند و در فرقت جمال منّان ابری گريان بوفای الهی‬
‫رويشان روشن گردد و بعنايت حضرت يزدانی دلهاشان لاله زار و گلشن‬
‫هر يک در امر اللّه علم مبين گردند و در استقامت بر عهد و پيمان‬
‫حصن متين . ای والهان جمال يزدانی و آشفتگان محبوب حقيقی ،‬
‫در چنين روزی که ارياح افتتان و امتحان عالم را احاطه نموده است‬
‫و زلازل اضطراب جهانرا آشفته کرده است بايد انشاء اللّه از افق‬
‫ثبوت و رسوخ بقسمی با رخی تابان و جبينی رخشان ظاهر گرديد که‬
‫ظلمات تزلزل و اضطراب بکلّی محو گردد و انوار يقين از افق مبين طالع و لائح شود.‬
‫  (13) ای مشتاق جمال ذوالجلال ، در شب و روز بکمال‬
‫عجز و نياز بدرگاه حضرت بی‌نياز تضرّع مينمائيم که ای‬
‫پروردگار مهربان دوستان را در صون حمايت خويش محفوظ دار و‬
‫از کم و بيش بيزار کن از کون و امکان و آلايش اکوان منقطع‬
‫فرما و بنفحات لامکان زنده و تر و تازه .‬
‫  (14) ای احبّای الهی ، در اين کور رحمانی که قطرات‬
‫بفضل الهی موج دريا يافته و ذرّات باوج عزّت شتافته ، طيور‬
‫ضعيفه از حضيض هوان بسماء رحمن عروج نمودند و نفوس عاجزه‬
‫در ظلّ کلمه بقوّت مؤيّده ظاهر شدند اطفال در مراتب عرفان‬
‫در صدر جلال نشستند و علمای مشاهير از عدم توفيق و نخوت‬
‫بشريّه در محافل تبيان بصفّ نعال رسيدند . اين عظيم جمال‬
‫قديمست که بيچارگان را در ظلّ الطاف پناه عنايت فرمود و‬
‫مأيوسان را در ساحت احسان راه داد . پس لسان ناطق را بشکرانه‬
‫الطاف حضرت خالق بگشائيد و بگوئيد پروردگارا ستايش ترا‬
‫سزاست که اين بيکسانرا بخيام عنايتت راه دادی و اين‬
‫فقيرانرا بکنز عنايت دلالت فرمودی و اين ذليلانرا بعزّت‬
‫قديمه هدايت کردی حمد ترا شکر ترا ای پروردگار.‬
‫   (15) ای ثابتين ای ثابتات ، شکر کنيد خدا را که‬
‫مؤمنيد و مؤمنات و موقنيد و موقنات و تائبيد و تائبات‬
‫و منجذبيد و منجذبات . اين فضل و موهبت حضرت حيّ قيّوم است و‬
‫اين عنايات و مواهب ربّ الملکوت زيرا چشمها بخواب غفلت‬
‫گرفتار و ديده شما بيدار و گوشها محروم از استماع و سمع شما‬
‫متلذّذ از آهنگ ملأ اعلی و جميع نفوس در گرداب ضلالت غريق و‬
‫از رحيق هدی محروم و بی‌نصيب و شما الحمد للّه در راه هدی‬
‫سالک و از جلوه و ظهور مجلّی طور مستفيض و متمتّع . عبدالبهاء‬
‫بنهايت ابتهال بدرگاه الهی عجز و نياز نمايد که ای پروردگار‬
‫ياران وفا دار را کامکار کن و دوستان هوشيار را در حلقه ابرار‬
‫آر ، ای خداوند بهره‌مند کن ، ای بی‌نياز بنواز ، ای کريم‬
‫بجنّت نعيم راه ده ، ای رحيم مستقيم نما . توئی مقتدر و توانا و توئی دانا و بينا.‬
‫  (16) ای پروردگار مهربان ، اين عاشقان آواره کوی‬
‫تو آشفته موی تو دلداده خوی تو پوينده سوی تو جوينده‬
‫روی تو لب تشنه جوی تو و شب و روز در جستجوی تو . نظر‬
‫عنايتی فرما عاطفتی کن موهبتی بده نعمتی مبذول دار‬
‫تا از حسرت فراق بياسايند و بحلقه وصال در آيند آواره‌اند‬
‫سر و سامان يابند بيچاره‌اند آسايش جان يابند دردمندند‬
‫درمان جويند آزرده‌اند شادمان گردند همدم آه و فغانند بروح‬
‫و ريحان رسند انيس ناله و آهند ببارگاه رسند . الها تو آگاهی‬
‫که پناهی ندارند و در هر شام و صبحگاهی بگريند و بزارند و فضل‬
‫و موهبت تو خواهند . خدايا مهربانا رحيما کريما آنچه‬
‫شايان موهبت است رايگان فرما و هر چه مقتضای رحمتست ارزان‬
‫کن نسيم جانبخش بوزان و نفحه مشک اذفری بفرست تا دماغ‬
‫مشتاقان باغ جنان گردد و مشام آزادگان پر گل و ريحان شود‬
‫قوّتی بده که بخدمت پردازند قدرتی عطا کن که از عهده شکر آن‬
‫بدرآيند و فرياد برآرند طوبی لنا  بشری لنا  و فرحاً لنا و‬
‫طرباً لنا  و طوعاً لنا  و فوزاً  لنا من هذه المواهب الّتی اشرقت‬
‫بها الآفاق و تلئلئت باشدّ اشراق و جمعتنا علی الوفاق و ازالت‬
‫عن اهل الارض النّفاق و اسال السّيول من الآماق حبّاً و شغفاً‬
‫بجمال تجلّی فی يوم التّلاق . ربّ ادر عليهم کأساً دهاقاً و‬
‫رنّحهم بصهباء الفضل و العطاء عهداً و ميثاقاً انّک انت القويّ‬
‫المتين لا اله الّا انت الغفور الرّوف العليّ العظيم.‬
‫  (1) ای هزار بوستان ذکر الهی ، الحمد لله که عالم‬
‫ارواح و قلوب به پرتو انوار نيّر اعظم روشن و عرصه کور الهی‬
‫بفيض سحاب جود و موهبت غير متناهی گلزار و گلشن بحر عنايت در‬
‫موج است و شمس رحمت مشرق از اوج نسائم کوی دوست مشکبويست‬
‫و روائح صبای احديّت خوشبوی و دلجوی . پس تاطاقت و توان‬
‫موجود بايد کوشيد و جوشيد و خروشيد که نصيبی از اين رياض‬
‫الهی برد و بهره ئی از اين موهبت رحمانی.‬
‫ (1) ای ناظر بافق حقيقت ، چشم را بمشاهده انوار‬
‫فيض احديّت روشن و منير کن و گوش را باستماع الحان طيور قدس‬
‫محظوظ و سمع دلرا به بشارت غيب و فيوضات لاريب خلد برين نما‬
‫و هوش را بالهام سروش پيک امين عالم علّيّين . اليوم لسان‬
‫کلّ اشياء از صقع ادنی تا ملأ اعلی جميع بمحامد و نعوت و‬
‫قصائد و مدائح و تسبيح و تقديس جمال قدم و اسم اعظم مشغول‬
‫تو ساکت و صامت منشين و مخمود و منجمد مباش بلکه منجذب‬
‫و منصعق محشور شو تا لوح منشور و کتاب مسطور ربّ غفور گردی.‬
‫  (1) خداوند بيمانندا ، پناه بيچارگانی و ملجأ‬
‫آوارگان و اميدگاه آزادگان . پروردگارا از خود نوميديم و‬
‫از بيگانه و خويش دور و بعيد رجا بملکوت ابهی  داريم و اميد‬
‫بفضل جديد ربّ اعلی پرتو عنايت مبذول دار و بلحاظ عين رحمانيّت‬
‫مشمول کن از امتحان شديد برهان و از افتتان عظيم رهائی بخش .‬
‫ای آمرزگار بنده درگاهيم پرگناهيم مقيم بارگاهيم جان و‬
‫وجدان را شادمانی بخش دلهای پريشانرا از قيد آب و گل رهائی ده‬
‫ملحوظ و محفوظ دار و مصون و محظوظ کن در دو جهان کامران فرما و از فضل‬
‫و جود خويش شادمان کن . توئی مقتدر و توانا و توئی دهنده و بخشنده و بينا.‬
‫ (1) يا من تشرّف بالمثول فی العتبة المقدّسة العليا ،‬
‫آنچه مرقوم نموده بوديد ملحوظ افتاد در نهايت خلومرقوم‬
‫شده بود دليل بر توجّه بملکوت ابهی  بود و استمداد از عون و عنايت‬
‫حضرت کبرياء . بشکرانه درگاه احديّت دست بگشا و بگو خدايا‬
‫پاک يزدانا صد هزار شکر که بر امرت ثابت نمودی و بر ثنايت‬
‫ناطق مور ضعيفم ببارگاه حشمت سليمانی دلالت کردی گمگشته‌ام‬
‫بملاذ عظيم و ملجأ منيع هدايت فرمودی عليلم شفاء الهی عطا‬
‫کردی ذليلم عزّت ابدی شايان فرمودی . دردمندم درمانم  توئی‬
‫مستمندم گنج روانم توئی در ظلمات گرفتاری مبتلايم خورشيد‬
‫تابانم توئی در انجمن توحيد حاضرم شمع درخشانم توئی اسير‬
‫زندان خاکدانم ايوان بلند کيوانم توئی مسموم سموم غمومم‬
‫درياق جان و روانم توئی . ای پروردگار اين دل را از قيد‬
‫آب و گل برهان و اين هوش را از بانگ سروش ملکوت جوش و‬
‫خروشی ده آهنگ ملأ اعلی بگوش رسان و در بزم نوشانوش صهبای‬
‫عنايت راهی ده تا گرفتار تو گردم و گفتار تو خوانم و رفتار‬
‫تو جويم و خيال تو در آغوش گيرم و از هر قيدی آزاد شوم و شب‬
‫و روز فرياد بر آرم طوبی لی من هذا الفضل العظيم بشری‬
‫لی من هذا الفوز المبين.‬
‫ (1) ای پروردگار ، اين بنده گنه‌کار خويش را در‬
‫بحر غفران غوطه ده و اين بی سر و سامان را در پناه عفوت‬
‫ملجأ و پناه بخش اين ذليل را در درگاه احديّتت بپذير‬
‫و اين عليل را درمان و علاج سريعی عطا فرما . ای خداوند‬
‫بيمانند خفتگانرا بيدار کن و غافلانرا هوشيار نما کوران‬
‫را بينا کن و کرانرا شنوا فرما دلها را جان بخش و‬
‫جانها را بجانان رسان بی‌نصيبانرا بهره ده و افسردگانرا‬
‫چهره بر افروز . توئی مقتدر و توانا و توئی دهنده و بخشنده‬
‫و درخشنده و شنوا و بينا.‬
‫  (1) ای طالب ملکوت ، بالطاف حضرت پروردگار‬
‫اميدوار باش و از مصائب شديده اين جهان نوميد مگرد . الحمد‬
‫لله خدای مهربان داری که طبيب هر بيمار است و غمخوار‬
‫هر مبتلا پناه يتيمانست و معين بيکسان و بينهايت مهربان .‬
‫اگر بدانی که قلب عبدالبهاء چه قدر مهربانست البتّه‬
‫از شدّت فرح و سرور پرواز نمائی و فرياد وا طوبی باوج آسمان رسانی.‬
‫ (1) ای عندليب حديقه وفاء ، آنچه مرقوم‬
‫فرموده بوديد قرائت و تلاوت گرديد . بستايش حضرت ربّ قديم و‬
‫مليک عظيم مشغول گشتم که ای خدای مهربان شکر ترا و نيايش‬
‫ترا که بندگان درگاه احديّتت را از هر آلايش پاک و مقدّس‬
‫فرمودی و بتأييد ملکوت غيب جمال ابهايت مؤيّد کردی از باده‬
‫آماده در خمخانهء وله و انجذاب سرمست نمودی و در بزم ذکر و‬
‫ثنايت مخمور صهبای الست کردی در قلوب شمع افروختی و کلّ را‬
‫رسم و رفتار و گفتار ابرار آموختی و جگرها را بآتش محبّتت‬
‫سوختی . ای پروردگار وقت هجوم جنود ملکوت ابهی  است و‬
‫زمان تأييد و نصرت بملائکهء ملأ اعلی . آنچه وعده فرمودی وفا‬
‫فرما و اين جامهای دُرد آلود را صهبای عنايت افاضه کن .‬
‫اين جمع پريشان تواند و اين حزب بی  سر و سامان تو ملجأ و‬
‫پناهی جز رکن شديد ندارند و مرجع و ملاذی جز کهف منيع نجويند .‬
‫اگر ياری و ياوری فرمائی اين مرغان ضعيف عقاب کاسر‬
‫گردند و اگر مدد غيبی رسانی اين موران نحيف شکوه سليمانی‬
‫بنمايند . ذرّهء نابود در ظلّ عنايتت آفتاب انور است و قطره‬
‫ناچيز بفيض اعظمت بحر اخضر . اگر حقيريم اگر فقيريم اگر‬
‫ذليليم اگر اسيريم در سايه الطافت باسم مبارکت معروف و‬
‫شهير و توئی دستگير و مجير هر مستجير . خدايا تو واقفی و دانا‬
‫که جز خير نيّتی نداريم و بغير صلح و صلاح با عموم مقصدی نجوئيم‬
‫طيوريم بال و پر شکسته بال و پری عطا فرما تا سبب راحت و‬
‫آسايش عالم وجود شويم و علّت خير خواهی کلّ نفوس گرديم‬
‫خدمت بعالم انسانی کنيم و همّت در منفعت عمومی نمائيم اطاعت‬
‫سروران عادل نمائيم و بصداقت در خير خواهی دولت کوشيم چه که‬
‫اطاعت و صداقت و امانت و انقياد بحکومت را فرض و واجب‬
‫فرمودی . خدايا ما را موفّق بعمل بگردان تا بآنچه امر فرمودی‬
‫قيام نمائيم جز تو نجوئيم و نگوئيم و جز در بيابان محبّتت نپوئيم.‬
‫  (1) ای محبوب جان و وجدان من ، جز تو پناهی ندارم‬
‫و بغير از ذکر تو فرياد صبحگاهی بر نياورم لطفت شامل‬
‫و فضلت کامل بتو اميدوارم . خداوندا هر دم جانی تازه بخش‬
‫و در هر نفس نفثات روح القدس عطا فرما تا در محبّتت مستقيم‬
‫مانم و بفوز عظيم رسم و نور مبين مشاهده نمايم و در نهايت‬
‫سکون و تمکين باشم . توئی دهنده و بخشنده و مهربان.‬
‫ (1) پروردگارا ، مرا مستقيم بر امرت بدار و در‬
‫امتحان ثابت بر محبّت کن و در دريای عنايتت مستغرق فرما .‬
‫توئی دهنده و مهربان.‬
‫  (1) ای آمرزگار ، اين مرغ دست آموز را در سدره‬
‫منتهی لانه و آشيانه بخش و اين بی سر و سامان را در پناه‬
‫خويش منزل و مأوی ده و اين متضرّع مبتهل را در ظلّ احديّتت‬
‫جای بخش و اين بينوا را بانوا کن و اين متوجّه بملکوت ابهی  را‬
‫بر رفرف اعلی مستقرّ کن . توئی رحمن توئی رحيم توئی مهربان‬
‫توئی حنّان توئی منّان انّک انت الکريم الرّؤف.‬
‫(1) ای گلرخ ابهای  من      ای ربّی الاعلای من   ای سدرهء سينای من‬
‫                         جانم فدای روی تو‬
‫ای دلبر طنّاز من         ای همدم و هم راز من     اين ناله و آواز من‬
‫                         از حسرت اين کوی تو‬
‫اين درگهت قبله من است   بر خاک ره قبله من است  در طور حقّ شعله من است‬
‫                         روی دلم زان سوی تو‬
‫دلها ز غم پژمرده است     جانها ز درد افسرده است  از فرقتت آزرده است‬
‫                         روح مسيحا بوی تو‬
‫آفاق عنبربار شد          مشک  خطا ايثار شد       چون نکهت گلزار شد‬
‫                         يک شمّه‌ای از بوی تو‬
‫ما را ز غم دلريش بين     بيگانه از هر خويش بين   بنگر اسير خويش بين‬
‫                         در حلقه گيسوی تو‬
‫گر چه پريشان خاطرم       در جمع ياران حاضرم      ای جان بسويت ناظرم‬
‫                         کو آن رخ دلجوی تو‬
‫اين چشم گريانم ببين      اين قلب بريانم ببين     اين آه سوزانم ببين‬
‫                         در حسرت يک  موی تو‬
‫اين خاک درگاهت  بها      اين تشنه آبت بها       اندر تب و تابت بها‬
‫                         يک قطره ئی از جوی تو‬
‫(1) نور هدی تابان شده        طور تقی رخشان شده       موسی بجان پويان شده‬
‫                         کهسار سيناء آمده‬
‫صبح جبين نور مبين        و آن عارض گلگون ببين    با لعل رنگينی چنين‬
‫                         آن غرّه غرّاء آمده‬
‫هر دم نسيمی ميوزد        بوی عبيری ميرسد         صبح اميدی ميدمد‬
‫                         غبراء نوراء آمده‬
‫دريای حقّ پرموج شد       هر موج از آن يک فوج شد    و آن فوجها بر اوج شد‬
‫                         هر پست بالا آمده‬
‫صوت انا الحقّ هر زمان    آيد ز اوج آسمان         می نشنود جز گوش جان‬
‫                         آذان صمّاء آمده‬
‫ابر گهر بار است اين      فيض درر بار است اين     نور شرر بار است اين‬
‫                         انوار بهراء آمده‬
‫آفاق عنبر بار شد         امکان پرانوار شد        بس خفتها بيدار شد‬
‫                         تعبير رؤيا آمده‬
‫عشق خدا خونريز شد        عالم شررانگيز شد        جام عطا لبريز   شد‬
‫                         چون دور صهباء آمده‬
‫  (1) ای ثابتان بر امر الهی ، جهان بيدار و آگاه گشته‬
‫و شرق و غرب هشيار شده نورانيّت جمال ابهی  آفاق را احاطه نموده‬
‫و صيت بزرگواری امر اللّه در بسيط زمين منتشر گرديده بقسمی که‬
‫جميع عالم با ديده حيران در عزّت ابديّهء اين امر و قوّت الهيّه‬
‫واله و سر گردان . سطوت حقّ عالم خلق را بزلزله انداخته و قدرت‬
‫الهيّه جهان کيهان را بحرکت آورده با وجود اين خفاشان بجان‬
‫بکوشند که پرتو آفتاب را پنهان نمايند و جُعلها سعی و کوشش‬
‫نمايند که نفحات قدس رياض ملکوت ابهی  را منقطع نمايند . هيهات‬
‫هيهات اين چه بلاهت است و اين چه حماقت اين چه احتجابست و اين‬
‫چه غرور و انهماک .  سبحان اللّه ضجيج ملأ اعلی بلند است سبحان‬
‫ربّی الابهی   و صريخ ملکوت ابهی  مرتفعست سبحان ربّی الاعلی‬
‫حجر و مدر و شجر مهتزّ و متحرّک گشته و لکن قلوب اين افسرد‌گان‬
‫و پژمرد‌گان از صخره صمّاء پست‌تر و از خاک سياه بدتر . پس ای‬
‫ياران الهی شکر نمائيد حضرت نامتناهی را که در امرش ثابت و‬
‫راسخيد و هر دم استقامت بيشتر جوئيد تا تأييدات غيبيّه و فيوضات‬
‫لاريبيّه متتابعاً رسد و حشر جديدی گردد و نشر بديعی رخ نمايد‬
‫يعنی آن شهر مانند بحر بموج آيد و موجش لؤلؤ عرفان مبذول دارد.‬
‫  (30) ای دوستان آن يار مهربان ، آن آفتاب حقيقت نيّر‬
‫اعظم فلک رحمانيّت پرتوش جهانگير است و بخششش بر شرق و غرب‬
‫مبذول و بی‌نظير نيسان عنايتش در ريزش است و ابر رحمتش در‬
‫پرورش ابواب فيوضاتش مفتوح است و قوای تأييدش نفحات روح‬
‫نسيم موهبتش حيات بخش است و شميم مرحمتش جان مشتاقان‬
‫روی دلکش . پس اميدوار باشيد که صبح اميد دميده است و خورشيد‬
‫فيضش درخشيده کلّ از بحر عطايش مستفيضيم و از دريای وفايش‬
‫مستفيد . اگر روی پنهان نمود خوی آشکار کرد اگر تن ستر نمود‬
‫جان بياران همدم راز فرمود . چون اختران انوار بدرخشيد و چون‬
‫نوبهار بطراز گلزار جلوه نمائيد چون ابر بگرييد و چون برق‬
‫بخنديد چون نسيم به هر اقليم بوزيد و مشام طالبان معطّر نمائيد .‬
‫کلّ ياران او هستيد و همدم اسرار او دمساز رازيد و مرغان خوش‬
‫آواز . پس بسرائيد و بنوازيد که در گلشن عرفانش عندليبان خوش‬
‫الحان گرديد و طوطيان هند يزدان تا گوشها باز گردد و دلها واقف‬
‫راز . اوست مؤيّد اوست موفّق اوست مجلّی اوست متجلّی .‬
‫خوشا بحال ما که چنين دلبری داريم و چنين مهربان سروری.‬
‫  (1) ای مشتعل بنار محبّت اللّه ، در اين عصر عظيم که‬
‫تأييدات ملکوت ابهی جميع جهات را احاطه نموده است و نفحات‬
‫قدس مشام روحانيانرا معطّر نموده است جهدی نما که مظهر آيت‬
‫توحيد گردی و مطلع اسرار تفريد شوی . قسم بجمال قدم و اسم اعظم‬
‫که افواج ملکوت ابهی  چون امواج محيط اکبر پياپی ميرسد.‬
‫ (1) ای ناظر بملکوت الهی ، از خدا بخواه که ترا‬
‫بامری موفّق و مؤيّد فرمايد که چون ستاره صبحگاهی از افق عالم‬
‫روشن گردی و چون نسائم سحری پر مشک و عنبر و روح پرور شوی . اگر‬
‫سعادت دارين طلبی در ميدان جولانی کن و اگر عزّت قديمه جوئی‬
‫اين گوی را چوگانی بزن.‬
‫  (1) ای شيدائيان روی دلبر الهی ، آن يار دل‌ نشين‬
‫چون شاهد نازنين در انجمن روحانيّين جلوه فرمود و بانوار آن‬
‫حسن يوسفی جميع آفاق را مشکاة اقليم مصری نمود بی‌پرده‬
‫ببازار آمد و دکّان شکران باز کرد و بازار يوسفان درهم شکست .‬
‫جمعی خريدار پديدار شد يکی به لؤلؤ آبدار و گوهر شاهوار طبل‬
‫طالبی بکوفت و بعضی به کلافه ريسمان در جرگهء خريداران داخل گشت‬
‫و برخی چشم پوشيدند و در اخماد آن سراج کوشيدند . ولی هيهات هيهات‬
‫آن يوسف رحمانی در سرير عزّت جاودانی در اقليم ملکوت سبحانی‬
‫عزيز حقيقی و سلطان ملکوت الهی گرديد . حال ملاحظه کنيد که‬
‫سلطنتش در عالم غيب لکن پرتوش باين جهان لاريب متتابع.‬
‫ (1) ای ياران جانی عبدالبهاء ، هر دم آرزوی آن‬
‫دارم که بياد شما پردازم و نامه نگارم و زبان بنعت و ستايش‬
‫بگشايم . زيرا بندگان درگاه اسم اعظميد و عاشقان روی جمال قدم‬
‫مشتاق جمال دلبر عالميد و آشفتهء موی شاهد انجمن سزاوار هر‬
‫نعت و ستايشيد و لايق هر موهبت در جهان آفرينش . زيرا از دست ساقی‬
‫هدايت باده عنايت نوشيديد و از جام کلام حضرت احديّت جرعه ذوق‬
‫محبّت چشيديد ديده را بمشاهدهء تجلّی نور و شعله طور روشن کرديد‬
‫و خيابان دل را بطرّاحی گلهای معانی غبطه گلزار و چمن نموديد‬
‫عاکف حرم ذوالجلاليد و مقيم درگاه جمال بيمثال سرگشتهء کوی‬
‫ياريد و گمگشته بيابان دلبر آفاق . پس بشکرانه اين فضل‬
‫بی‌منتهی آهنگ سرور بلند کنيد و از فضل موفور مجلّی طور دم زنيد‬
‫و در قطب امکان علم افرازيد و دمبدم قدم ثابت و راسختر نمائيد‬
‫محفل تبليغ بيارائيد و غافلان را بصبح هدی دلالت کنيد‬
‫بيچارگان را ملجأ و مأوی گرديد و آوار‌گان را ملاذ و پناه‬
‫دشمنان را بنوازيد و بظلم و جهل و تطاول ايشان بسازيد و در اين‬
‫گلشن سرای الهی بلحن خوشی بنوازيد و آغاز طرب نمائيد تا ديگران را‬
‫بوجد و وله آريد تا طيور مهجور بگلشن الهی پی برند و بشاخسار‬
‫معنوی هدايت يابند . اليوم تبليغ يرليغ تأييد است و نشر نفحات‬
‫سبب حصول آيات بيّنات.‬
‫ (1) ای خيرخواه عالم انسانی ، الحمد للّه که نيّت‬
‫خيری داشتی و تحصيل معارف نمودی و آرزو چنان داری که بخدمت‬
‫عالم انسانی پردازی . از خدا خواهم در اين نيّت موفّق گردی تا‬
‫آنچه مکنون ضمير داری اظهار کنی . در عالم آفرينش مقاصد خيريّه‬
‫دو قسم است يک قسم تعلّق بخصودارد يعنی باشخاصی مخصوص‬
‫اين مقيّد است و دائره‌اش بسيار تنگ و قسمی ديگر که تعلّق بعموم‬
‫آفرينش دارد آن مطلقست و دائره‌اش وسيع . و هر امری که خير‬
‫عموميست الهيست لهذا اموری که اندکی تعلّق بخير عموم دارد‬
‫در بين ملل متمدّنه حصولش ممکن لکن امری که بتمامه تعلّق بخير‬
‫عموم دارد آن حکمت الهيست و کلمه ربّانی اين قوّتيست که‬
‫عالم وجود را تغيير و تبديل کلّی دهد و قوّه موجده است ايجاد نمايد‬
‫و تجديد کند و خلق جديد نمايد . پس تا توانی همّت در امری مبذول‬
‫دار که سبب ترقّی عالم انسانی و علويّت نامتناهی و حيات ابدی شود .‬
‫ (1) طالب حقيقتا ، جمهور ناس بزبان مفتون حقيقتند‬
‫و مخمور باده محبّت ولی چون ميدان امتحان آيد از حقيقت فرار‬
‫کنند و از مرکز هدايت هزار فرسنگ دوری جويند حتّی گروه مکروه‬
‫ظالمان در صحرای کربلا بظاهر خدا گو و خدا جو بودند ولی بحقيقت‬
‫بد رو و بد خو و بد گو . عاشقان را دليل آه و فغانست و مشتاقان را‬
‫سبيل چشم گريان و ناله پنهان و دل سوزان ماهی لب تشنه را‬
‫اضطراب و انقلابست و پروانه زار را افروختگی و سوختگی پر و‬
‫بال . لهذا اين مدّعيان کاذبند و اين طالبان غافل مگر نفسی‬
‫که شمع روشن باشد و پروانه شمع انجمن گردد شب و روز بکوشد‬
‫و بجوشد و بخروشد تا نور حقيقت را از مطلع انوار مشاهده نمايد‬
‫و سرّ احديّت را از ملکوت اسرار استماع کند . تو حمد کن خدا را‬
‫که باديه طلب پيمودی و گوی هدايت از اين ميدان ربودی ندای‬
‫حقّ شنودی و همواره رو بصعودی . اين موهبت کوکب درخشندهء عالم‬
‫انسانست و اين عنايت کام دل و راحت جان در دو جهان.‬
‫  (1) ای آوارگان کوی دوست ، آن دلبر آفاق چون در انجمن‬
‫اهل وفاق اشراق نمود آغاز رازی کرد که عارفان بسوی او‬
‫شتافتند و عاشقان بشعله روی او افروختند و آشفتگان بکوی او‬
‫دويدند و تشنگان از جوی او نوشيدند و دانايان خوی او پسنديدند‬
‫و کلّ بهوای او بقربانگاه عشق دويدند و بمقصود رسيدند .‬
‫اينست فضل موفور و اينست حقيقت سرور و حبور و اينست عطای‬
‫مشکور از ربّ غفور . ولی محتجبان هر يک آغاز آه و فغان کردند‬
‫که اين راهيست سخت بايد رخت از اين جهان بربست و بجهان ديگر‬
‫شتافت با جميع اين علائق چگونه تحرّی اين حقائق کنيم و‬
‫بدقائق عالم عشق پی بريم پس بهتر آنکه سر خود گيريم و از سرّ‬
‫وجود در کنار شويم در حفره ظلمات راحت و مسرّات جوئيم و در‬
‫اسفل درکات سعادت و برکات خواهيم . لهذا از هادی حقّ فرار‬
‫نمودند و در وادی بطلان قرار يافتند از منادی در گريزند و در‬
‫باديه هوی مشغول بجنگ و ستيز . شما که آشفته آن روی تابانيد‬
‫و مفتون آن زلف مشکبار بايد جانفشانيرا کامرانی دانيد و‬
‫قربانيرا قرب رحمانی دانيد شماتت اعدا را حلاوت آلاء شمريد‬
‫و ملامت اهل جفا را ملايمت اهل وفا دانيد زهر تير را مانند شهد‬
‫و شير گوارا بينيد و تيغ و سنان را سهل و آسان يابيد . اين‬
‫جسم خاک را فدای جان پاک کنيد و اين تن پرآفت را قربان‬
‫محبّت خورشيد افلاک کنيد قطره را فدای دريا نمائيد و ذرّه را‬
‫قربان نيّر بيضاء فرمائيد تا موهبت آسمانی بينيد و بقربيّت‬
‫رحمانی رسيد و حيات جاودانی جوئيد و بزندگانی جهان ابدی‬
‫فائز گرديد تاج عزّت ابديّه بر سر نهيد و چتر موهبت سرمديّه‬
‫بگشائيد و علم آسمانی بر افرازيد و خيل و حشم ملکوت نورانی مشاهده کنيد.‬
‫ (1) ای ياران با وفای عبدالبهاء ، کوکب ساطع خط‬
‫استواء از نقطه اعتدال در فصل نوبهار اشراق بر جميع اقطار‬
‫نمود و بضياء و حرارتی شديد بر جميع اقاليم فيضی جديد و روح‬
‫شديد مبذول فرموده . از آن ضيا و حرارت جنبش و حرکت در عروق و‬
‫اعصاب آفاق افتاد خلق بديع شد و روح جديد دميده گشت‬
‫جسم افسردهء امکان و جسد مرده اکوان جان تازه يافت و بموهبتی‬
‫بی‌اندازه موفّق شد دور دور بديع گشت و خلق خلق جديد شد‬
‫و نفخت فيه من روحی تحقّق يافت عالم امکان تزيين يافت و‬
‫جهان بطلوع نور مبين روشن گشت در جميع کائنات آثار نشو و نما‬
‫هويدا گشت و در کافّه موجودات ترقّيات عظيمه آشکار گرديد . اهل‬
‫انصاف معترفند که قرن تاسع عشر ميلاد عصر انوار بود و فخر اعصار‬
‫گشت در جميع مراتب وجود علويّت واضح و مشهود گرديد بقسميکه‬
‫اين يک عصر حکم صد عصر يافت و اين يک قرن از پنجاه قرون آثارش‬
‫بيشتر گشت . يعنی اگر آثار و صنايع و بدايع پنج هزار سال که‬
‫عبارت از پنجاه قرنست جمع نمائی البتّه مقابلی بآثار اين‬
‫يک عصر الهی و قرن رحمانی ننمايد مشروعات و اکتشافات پنجاه‬
‫قرن مقابلی با اکتشافات و مشروعات اين يک قرن نتواند و علوم‬
‫و صنايع و آثار و بدايع متوازی نگردد . ملاحظه نمائيد که چگونه‬
‫آثار اشراق شمس حقيقت در جميع کائنات ظاهر و باهر گرديده .‬
‫با وجود اين اين خلق نادان يعنی جمهور غافلان هنوز در خواب‬
‫بی‌پايان مستغرق ابداً ملتفت نيستند که اين نشو و نما و اين‬
‫ترقّی بی‌منتهی منشأش از کجاست و اين بهار الهی از اشراق‬
‫چه کوکبيست و اين فيض نامتناهی از رشحات چه سحابی ؟ حرکت‬
‫مشاهده نمايند و لکن محرّک را بخاطر نياورند طراوت و لطافت‬
‫فصل ربيع را معترفند و لکن از فيوضات نامتناهيه نوبهار الهی‬
‫بکلّی غافل غبار را بيابند ولی سوار را نبينند جوار‬
‫منشآت مشاهده کنند ولی هبوب ارياح را ادراک نکنند گلبانگ‬
‫معنوی استماع کنند ولی از بلبل معانی بيخبرند امواج‬
‫بی‌پايان بينند ولی از بحر بيکران بيخبرند ميوه خوشگوار‬
‫تناول نمايند و لکن از شجرهء اسرار غافلند لمعان زجاج‬
‫مشاهده نمايند ولی از فيض سراج بيخبرند . باری اميدواريم که‬
‫بيدار گردند و از اين باده خوشگوار مست و هوشيار شوند . ای‬
‫ياران الهی فی الحقيقه شما سرمست صهبای وفائيد و لشکر‬
‫منصور ملأ اعلی در جميع آفاق منتشريد و بقوّه نافذه کلمة اللّه‬
‫منتصر سبب حيات اهل آفاقيد و سرحلقه زمره عشّاق دليل راه‬
‫نجاتيد و قرين آيات بيّنات . ای ياران الحمد للّه علم توحيد‬
‫در جميع اقاليم بلند است و آهنگ ملکوت ابهی  مرتفع از ملأ اعلی‬
‫اسرافيل الهی در قلب آفاق نغمه يا بهاء الابهی  زند و قوّه‬
‫کلمة اللّه روح حقيقی بجسد امکان بخشد . پس ای ياران وفا بايد‬
‫کلّ در جانفشانی و خدمت آستان الهی و عبوديّت درگاه حضرت‬
‫نامتناهی سهيم و شريک عبدالبهاء گرديد . اگر باين موهبت کبری‬
‫موفّق شويد در اندک زمانی آفاق بتمامه اقليم اشراق گردد و‬
‫دلبر وحدت عالم انسانی در نهايت دلربائی جلوه در قطب امکان‬
‫نمايد . اينست آرزوی عبدالبهاء اينست منتهی آمال اهل وفا.‬
‫  (1) يا من ادّخره اللّه لخدمة امره و اعلاء کلمته ، آنچه‬
‫مرقوم فرموده بوديد قرائت و تلاوت گرديد . حمد جمال قدم را‬
‫که ناطق براحت و آسايش و الفت و محبّت قلوب و انس و اتّحاد نفوس‬
‫بود حمداً له ثمّ شکراً له . از جمله مضامين ذکر وقع امر در‬
‫انظار بود عزّت و عظمت امر اللّه در انقطاع و علوّ امتناع و خلوص‬
‫و تحمّل بلايا و جانفشانی احبّاء اللّه فی سبيل اللّه است . اگر‬
‫چنانچه اين عباد هميشه در مهد امن و امان و در مأمن آسايش دل و جان‬
‫بيارميم و در بستر پر و پرنيان بياسائيم نه ذئبی باشد و نه‬
‫ابن ذئب و نه ظلّی باشد و نه ظلمتی نه مشقّتی و نه کلفتی‬
‫نه بلائی و جفائی و نه زحمتی اين عباد نيز مثل سائر امم گرديم‬
‫و حقوق ملّيّت در مواقع و مراکز سياست محفوظ و مصون ماند .  ملاحظه‬
‫فرمائيد که حضرت اعلی روحی له الفدا و جمال قدم فديت احبّائه‬
‫الثّابتين بروحی و نفسی چه محن و بلايا و رزايا در سبيل اعلاء‬
‫کلمة اللّه تحمّل فرمودند آن صدر مبارک هزار تير رصابر آن‬
‫وارد شد و آن گردن مقدّس در زير زنجير در زندان چاه ظلمانی‬
‫مدّتی مديد آزرده و خسته گشت و در مدّت پنجاه سال در اکثر موارد‬
‫باعظم شدائد مبتلا . از اوّل ابداع تا بحال چنين واقعه ئی  در حقّ‬
‫احدی واقع نشده و در تاريخی مذکور نه که نفسی از محلّات نفی‬
‫و سرگون بمحلّات نفی و سرگون اعظم از آن نفی و سرگون گردد‬
‫مگر مظلوم آفاق روحی لضرّه الفدا . از ايران بعراق در فصل‬
‫شدّت سرما و کثرت برف و باران با اهل و اطفال و فقدان جميع‬
‫اسباب و از عراق بمدينه کبيره و از آنجا بادرنه و از آنجا باين‬
‫زندان بلا و قلعه خرابه عظمی که ذکرش در السن و افواه سبب‬
‫استيحاش ميگردد . اين چنين بلاياء متتابعه و رزاياء مترادفه‬
‫در هيچ عهد و عصری واقع نشده نهايت اينست که عظمت امر و قدرت‬
‫و قوّت حقّ و علوّ و امتناع مظهر ظهور چنان واضح و مشهود بود که‬
‫اعين و انظار حيران ميگشت و ناس و حکّام و ضبّاط و ارکان مملکت‬
‫طوعاً و کرهاً خاضع و خاشع بودند و اگر کسی باين سجن اعظم وارد‬
‫ميشد گمان نمينمود که اين عباد مسجونند بلکه عظمت آن بر ارکان‬
‫عالم احاطه نموده بود هر کس می ديد حيران ميگشت و الّا در نَفَسی‬
‫آن ذات مقدّس از آلام و بلاياء بی‌حدّ و پايان آرام نداشتند .‬
‫حال با وجود اين صدمات شديده جمال قدم چگونه توان آسايش‬
‫بجهت دردمندان طلبيد و يا آرايش بجهت دوستان خواست ؟ بلا را‬
‫بايد بدعا از خدا خواست و مصائب را بجان و دل بايد آرزو داشت .‬
‫حضرت اعلی روحی له فدا ميفرمايد خدايا اگر بلاياء سبيل تو‬
‫نبود ابداً من قبول نمينمودم که باين عالم آيم و در قميص‬
‫جسمانی در آيم . از خدا بخواهيد که تأييدات بلائيّه را در هيچ وقت‬
‫مقطوع ننمايد در حين نزول بلاء اهل ثبوت و رسوخ چون شمع‬
‫وجوهشان روشن گردد و ترقّی در جميع مراتب نمايند و ضعفاء‬
‫فرار اختيار کنند و مضطرب شوند و متزلزل گردند . شما از تعرّضات‬
‫مشرکين محزون نشويد از خمودت بعضی دوستان محزون شويد که‬
‫با وجود آنکه جمال قدم روحی لتراب اقدامه فدا مدّتی مديده‬
‫ما را بانواع الطاف و احسان و اعطاف و رحمت کبری تربيت فرمودند‬
‫که اليوم چون شعله عظمی آتش بقلوب آفاق زنيم ، افسردگی چيست‬
‫پژمردگی چه ، وقت خدمت امر اللّه است حين نشر نفحات اللّه و انقطاع از ماسوی اللّه.‬
‫  (1) ای کنيز خدا ، سرور بر دو قسم است جسمانی و روحانی .‬
‫سرور جسمانی محدود است نهايت امتدادش روزی ماهی سالی‬
‫و نتيجه ندارد . امّا سرور روحانی ابدی و بی‌پايان و اين‬
‫سرور با محبّت اللّه جلوه نمايد و بفضائل و کمالات عالم انسانی‬
‫حاصل گردد . پس تا توانی بکوش تا زجاج دل بسراج حبّ منوّر گردد.‬
‫  (1) ای ياران روحانی عبدالبهاء ، تا چند ساکتيد و تا کی‬
‫صامت ؟ هر چند ناطقيد ولی در اين قرن نطق احبّای الهی بايد‬
‫ترانه ملکوت ابهی  باشد و آهنگ ملأ اعلی . لهذا عبدالبهاء‬
‫بصوت خفيف و ناله حزين قناعت ننمايد ولوله خواهد و دمدمه‬
‫جويد و نعره بر آرد و فرياد زند تا حقائق اشياء بحرکت آيد و‬
‫دلبر موهبت در جهان آفرينش رخ بگشايد . بايد آن ياران مانند نجوم‬
‫آسمان در افق حقيقت بنور هدايت روشن و درخشنده گردند تا‬
‫حقائق امکان و جواهر انسان روح و ريحان يابند.‬
‫  (1) ای طالب دقائق اسرار الهی ، نيّر اعظم اين جهان‬
‫مرکز انوار عنصريست و تربيت و نشو و نمای اجناس و انواع منوط‬
‫بفيض و حرارت اشراق اوست . و همچنين فيض معنوی و نور الهی را‬
‫نيز مرکز عظيمی و مصدر قديمی و آن حقيقت مقدّسه امر اللّه که‬
‫آفتاب حقيقی و نيّر اعظم جهان الهيست و کلمه الهيّه است که تربيت‬
‫عوالم حقائق و معانی منوط بفيض شامل و تصرّف کامل اوست . پس‬
‫بايد دانست که ذرّات حقائق در حول او اقتباس انوار اسرار مينمايند‬
‫و بدون اشراق او آفاق روشن نگردد و بغير از فيض و حرارت او کائنات‬
‫معنويّه نشو و نما ننمايد . ای مشتاق چون نجوم سيّاره اقتباس‬
‫اشراق از نيّر آفاق کن تا سراسر نور گردی و آيت ظهور شوی.‬
‫  (1) ای زبان گويا در جوامع و بيع و صوامع ، صد هزار‬
‫احبار بذکر و صلوة سالهای دراز مشغول گرديدند و در يوم ظهور‬
‫مذکور خاموش شدند و چون حشرات در حفرات سکوت و خمول خزيدند .‬
‫تو که زبان گويا شدی و چشم بينا يافتی و گوش شنوا جستی بذکر‬
‫جمال ابهی  در صوامع ملک و ملکوت مشغول شو تا از ندای‬
‫جانفزای الهی که از ملکوت ابهی  و جبروت غيب بلند است بيدار و زنده شوی.‬
‫  (44) ای مؤمن باللّه ، سراج ايمان چون در زجاج قلب‬
‫و روان برافروزد شعاع ساطعش بر ارکان زند . اين نور لامع‬
‫چون از روزنهء زبان بدرخشد نطق و بيان گردد و چون پرتوش بر‬
‫بصر افتد بصيرت و عيان شود و چون بر سمع زند اذن واعيه گردد‬
‫چون بر عقل زند معرفت رحمن شود چون بر اعضا زند طهارت و‬
‫عبادت يزدان گردد و الّا جميع قوی و اعضا و ارکان مهمل و معطّل‬
‫و اعمالشان چون سراب بيابان شود.‬
‫  (1) ای ورقه مؤمنه ، از فضل بی‌منتها آنچه خواهی‬
‫بخواه ولی اگر از اين عبد شنوی جز وصول بملکوت ابهی  مخواه‬
‫و بجز فيوضات جمال بها روحی لاحبّائه الفدا مجو هذا وصيّة منّی لک.‬
‫  (1) ای دوستان الهی ، جمال رحمانی و هيکل صمدانی‬
‫و سلطان سرير عزّت و مليک ملک رحمانيّت از ملکوت تقديس و‬
‫تنزيه در عرصه تشبيه ظهور فرمود و از عالم تجرّد بجهان تحيّز‬
‫شتافت و جميع بلايا و آلام را تحمّل فرمود و اعظم مصيبات را‬
‫بنفس مقدّس حمل نمود هدف تير جفا شد و سپر تيغ بلا معرض‬
‫صدمات شديده شد و مورد مشقّات عظيمه دمی نياسود و آنی‬
‫راحتی ننمود اسير سلاسل و زنجير شد و دستگير هر ستمکار بی‌نظير‬
‫موطن در زندان يافت و منزل در زوايای تاريک پست ترين بنيان‬
‫اثر اغلال ثقيل در گردن مقدّس جليل بود و علامت کند و قيد و وثاق‬
‫در پای نيّر آفاق سرگون ممالک عراق شد و نفی بمرکز بلغار‬
‫پرشقاق در سجن اعظم قرار يافت و در مرکز شدّت ماتم استقرار‬
‫هيچ صبحی راحت جان نيافت و هيچ شامی سر و سامان نجست شدّت‬
‫آلام بدرجه ئی  رسيد که سه سال قبل از صعود وجود مبارک چون سراج‬
‫ميگداخت . و مقصود از حمل اين مصائب و رزايا و تحمّل انواع آلام‬
‫و قضايا تربيت نفوس انسانيّه و تخلّق باخلاق رحمانيّه بود و ترقّی‬
‫بشر در مراتب ساميه مواهب جليل اکبر تا اين جسم مرده امکان‬
‫بنفحه حيات حضرت رحمن زنده گردد و انوار ساطعه کمالات الهيّه‬
‫ظلمت نقائبشريّه را زائل فرمايد شام تاريک اخلاق و افکار و‬
‫اطوار نادانی منتهی شود و صبح نورانی موهبت و عنايت و عاطفت‬
‫رحمانی طالع شود اين گلخن تلويث گلشن تقديس گردد و اين‬
‫خارستان ذلّت و خذلان گلستان عزّت و احسان شود و اين مطموره‬
‫نقو جهل معموره علم و فضل گردد و اين ملح اجاج نادانی‬
‫عذب فرات دانائی شود . پس ای دوستان حقيقی و ياران الهی‬
‫پند و نصائح آن مشفق مهربان را فراموش نفرمائيد و تعاليم‬
‫سمائی آن محبّ معنوی را از خاطر مبريد الواح مبارک را در‬
‫شب و روز تلاوت کنيد و اوامر مقدّس را اطاعت مظاهر الفت و‬
‫محبّت باشيد و مطالع وحدت و موهبت همّتی کنيد و زحمتی بکشيد‬
‫تا اين عالم انسانی در جميع مراتب حتّی در مرکز خاک ترقّيات‬
‫عظيمه نمايد و آثار عجيبه بنمايد و در شئون کمال مظهر آيات‬
‫باهره ذوالجلال شود قوّت ملکوت در مرکز ناسوت رخ بگشايد و‬
‫تأييد ربّ ودود شاهد انجمن عالم وجود شود جهان جنّت ابهی‬
‫گردد و کيهان بهشت حضرت يزدان . ای احبّای الهی عون و عنايت‬
‫ملکوت ابهی  با شماست و فضل و جود جبروت اعلی ممدّ شما.‬
‫  (1) ای ياران الهی ، شمع هدی روشن و ساحت دلها رشک‬
‫گل زار و چمن افق امکان از پرتو لامکان پرنور و مطلع آفاق‬
‫از اشراق نيّر ميثاق غبطه صحرای طور ندای جانفزای سبحان‬
‫ربّی الابهی  از صوامع ملکوت بلند است و از صلای جانبخش حضرت‬
‫جبروت مجامع ناسوت نيز در وجد و طرب نسيم عنايت از گلبن‬
‫احديّت در مرور و رائحهء گلشن هدايت در سطوع طيور قدس در حدائق‬
‫حقايق و معانی در تغنّی و مطرب الهی در بزم روحانيان با چنگ‬
‫و چغانه در احسن اغانی هدهد بشارت کبری از سبای ملکوت ابهی‬
‫در پرواز و بلبل رياض راز با عجز و نياز در نغمه و آواز گلهای‬
‫صد برگ معطّر در طرف چمن شکفته و خمهای مُل در ميکدهء عشق بجوش‬
‫آمده جام معانی سرشار است و ساقی الهی شاهد انجمن ابرار .‬
‫جميع اين مواهب از فضل و الطاف جمال ابهی  روحی لاحبّائه الفداء .‬
‫ای ياران الهی و ياوران روحانی ، وقت انشراح و افراحست و‬
‫هنگام نشئه اقداح راح بذکر آن دوست يکتا مشغول شويد و بياد‬
‫آن يار نازنين و جمال مبين بپردازيد و جميع شعوب و ملل را بشارت‬
‫بعنايتش دهيد و بنشر نفحاتش پردازيد و منادی باسمش گرديد و‬
‫در بلندی صيت رحمانيّتش کوشيد و در سطوع انوار احديّتش بشتابيد‬
‫کمر خدمت بربنديد و باستقامت کبری برخيزيد و مقاومت بکلّ ملل‬
‫بشديد القوی نمائيد . قسم بجمال قدم که کلّ در ظلّ شما واقع و جميع‬
‫مسخّر هر رخ ساطع تأييد ملکوت ابهی  متتابع و جنود ملأ اعلی‬
‫مترادف عون الهی ظهير است و صون ربّانی دستگير و جمال ابهی  نعم‬
‫المجير . حضرتش ملجأ و پناه اين آوارگان است و ساحتش مأمن و آرامگاه‬
‫اين بيسر و سامانان اسير سبيل او هستيم و ذليل درگاه آن مجير جليل .‬
‫مشغول بقوّت و اقتدار امر او گرديد و مشعوف نفوذ و اشتهار عهد و‬
‫ميثاق او اوقات را صرف اشغال بذکر و تذکير غافلين متزلزلين‬
‫ننمائيد و ايّام را وقف دفع شبهات مارقين نفرمائيد چه که اوقات و‬
‫ايّام عمر عزيزتر از آنست فسوف ترون المتزلزلين فی خسران مبين .‬

‫ (1) ای احبّای الهی و اماء حضرت رحمانی ، لسان را‬
‫بشکرانه الطاف ربّ مجيد بيارائيد و قلب را باحساسات ممنونيّت‬
‫و خوشنودی از حضرت فعّال لما يريد مزيّن نمائيد که در اين کور‬
‫اعظم محشور شديد و در اين دور اقوم مشهود گشتيد در ظلّ سدره‬
‫منتهی داخل شديد و در سايه شجره طوبی مأوی نموديد بر شاطی‬
‫بحر الهی وارد شديد و بر مناهل عذب فرات توحيد حاضر گشتيد‬
‫از حدائق رحمانی اثمار معانی چيديد و بسر منزل بقا بفضل و‬
‫موهبت کبری رسيديد در دبستان الهی داخل شديد و نزد اديب‬
‫رحمانی درس حقائق و معانی خوانديد . افاضل آفاق و نحارير‬
‫ارض محروم شدند و شما فائز گشتيد علماء و زهّاد و عبّاد از شريعه‬
‫بقا مأيوس شدند و شما در بحر الطاف مستغرق شديد امراء و حکماء‬
‫و وزراء و وکلاء در باديهء حرمان مبتلا گشتند و شما بر معين حيّ‬
‫حيوان وارد گشتيد مظهر آيه مبارکهء " و نريد ان نمنّ علی الّذين‬
‫استضعفوا فی الارض و نجعلهم ائمّة و نجعلهم الوارثين " شديد .‬
‫پس بشکرانه اين رحمت و بحمد و ستايش معطی اين موهبت بکمال‬
‫ثبوت و استقامت بر امر قيام نمائيد و بنفحات ملکوت ابهايش‬
‫مستبشر گرديد و بذکر و ثنايش مشغول شويد و از مادونش منقطع‬
‫گرديد و در سبيل مرضاتش سلوک نمائيد و بقوّت جنود ملأ اعلايش‬
‫مطمئنّ باشيد و بفيوضات جبروت ابهايش موقن گرديد تا جنوداً‬
‫لم تروها  مشاهده کنيد و قوّت سلطان افق اعلی ملاحظه نمائيد‬
‫و باحکام مقدّس و عهد و پيمان و ايمانش متشبّث و متوسّل گرديد تا‬
‫ظهور الآية الکبری و علوّ و سموّ امر اللّه را مشهوداً بعين بصر و بصيرت ببينيد.‬
‫  (1) ای شمع محبّت اللّه ، در اين قرن عظيم که چشم و‬
‫چراغ قرون اولی و شمس مشرق لامع بر قرون اخری است بکوش تا‬
‫مظهر آيات رحمن گردی و مطلع انوار حضرت يزدان . اين ايّام را‬
‫غنيمت شمر و اين اوقات را اکسير اعظم دان تا رمقی باقی‬
‫قدمی بردار و تا نَفَسی موجود آرزو و هوس جهان الهی کن تا‬
‫در اين کهنه رباط تنگ اسير آب و رنگ نمانی و چون گوهر تابناک‬
‫در اکليل جليل وجود مقرّ يابی.‬
‫  (1) شمع روشن است و انجمن روحانيان گلزار و گلشن‬
‫نفحات قدس منتشر است و نسائم حدائق ملکوت ابهی  روح بخش هر‬
‫مستبشر  ندای الهی از جبروت غيب بلند است و صلای رحمن از‬
‫جهان پنهان گوش زد هر مستمند و ارجمند بحر الطاف پرموج است‬
‫و موج احسان رو باوج گلزار رحمت است که باغبان عنايت‬
‫بدست خويش تزيين نموده و مرغان چمن رحمانيّت است که رشک‬
‫طيور بهشت برين گشته رحيق مختوم است که نشئه بخش دماغ‬
‫مواقع نجوم است و کأس طهور است که طافح بمزاجها کافور است .‬
‫ای دوستان ، تا چند در زاويه خموليم و مخمود در اين نار وقوديم‬
‫و غافل از مقام محمود ؟ چه که جمال موعود مقامی بجهت دوستانش‬
‫مقدّر فرموده که غبطه اصفياست و منتهای آرزوی سرور اولياء‬
‫و آن مقبوليّت و محموديّت در ساحت کبرياست آن مقام منصور است‬
‫منظور است مؤيّد است موفّق است سپاهش جنود لم تروهاست و‬
‫پناهش ملکوت ابهی  رايتش يا بهيّ  الابهی  آيتش علّمه شديد‬
‫القوی طوبی لمن فاز به بفضل ربّه الاعلی.‬
‫  (1) ای بنده بها ، اين جهان چون هيکلی مرده و‬
‫ناتوان جانش کلمة اللّه است و قوّتش تعاليم حضرت يزدان . تا‬
‫کلمه الهيّه بمثابه روح رحمانيّه در هيکل امکان در کمال قوّت‬
‫نافذ نگردد هيکل امکان بحرکت نيامده جسم ممکنات زنده‬
‫نشود عالم ظلمانی نورانی نگردد و شئون شيطانی بمواهب‬
‫ربّانی مبدّل نشود . پس احبّای الهی بايد بجان و دل بکوشند تا‬
‫علوّ کلمة اللّه ظاهر گردد و آثار باهره اسم اعظم منتشر شود .‬
‫آنوقت مشاهده نمائيد که هيکل اکوان در نهايت ملاحت و صباحت‬
‫و جمال جلوه نمايد و مطلع انوار حضرت يزدان گردد.‬
‫  (1) ای جمع روحانيان ، الحمد للّه مانند شمع روشنيد‬
‫و بمثابه درختان سبز و خرّم در جويبار و چمن کلّ مشمول الطافيد و‬
‫منظور نظر حضرت کبريا پرتوی از عنايت جمال ابهی  بر سر داريد‬
‫و خلعتی از حرير جنّت مأوی در بر بنار محبّت اللّه رخ بر افروختيد‬
‫و پرده ظنون و اوهام بسوختيد جمال حقيقت مشاهده کرديد و‬
‫نورانيّت جهان روحانيّت مشاهده نموديد و در ظلّ شجرهء حقيقت‬
‫آرميديد جامی از صهبای ميثاق بکف آورديد و سرمست عشق نيّر‬
‫آفاق گشتيد . آن معشوق حقيقی از جهان غيب ندا ميفرمايد و‬
‫تحسين ثبوت و رسوخ ميفرمايد که بعد از صعود الحمد للّه بقدمی‬
‫ثابت و قلبی راسخ بين خلق محشور گشتيد حقّا بجنود ملأ اعلی‬
‫موفّق شديد و بجيوش ملکوت ابهی  مؤيّد.‬
‫  (1)ای ياران حقيقی ، چه نويسم که قلب در نهايت‬
‫انجذابست و روح در غايت اشتياق آتشی از محبّت اللّه در دل‬
‫افروخته و شمعی در زجاجه قلب روشن گشته که چون ياد ياران‬
‫خطور کند شعله‌اش جهانسوز گردد و زبانه‌اش عالم افروز . ملاحظه‬
‫کنيد که در اين بساط چه قدر محترميد زيرا بند بندگی جمال قدم‬
‫بگردن داريد و حلقه عبوديّت اسم اعظم در گوش . پس آنچه سزاوار‬
‫اين عبوديّت و بندگيست مجری داريد تا رخ در ملکوت ابهی برافروزيد.‬
‫  (1) ای ياران الهی ، ناله و فغان شما اگر چه مخفی و‬
‫پنهان است ولی فی الحقيقه بلند و گوش رس اهل آسمانست . سمع‬
‫ملأ اعلی شنواست و عين اللّه النّاظره بينا آنچه آمال و‬
‫آرزوی آن اهل وفاست از درگاه احديّت مستجاب و روا ولی‬
‫نظر بحکمت بالغه امور موکول اوقات و موقوف ميقاتست . پس‬
‫مطمئن باشيد که جميع آمال و آرزو ميسّر است و از فضل جمال قدم‬
‫هر معسوری ميسور . حال بايد احبّای الهی استقامت بر امر اللّه‬
‫نمايند و بقوّهء قدسيّه محکمات جنود شبهات را مقاومت نمايند تا‬
‫بسطوت و شوکت سپاه يقين صفوف ظنون اهل ارتياب را درهم شکنند‬
‫و از اشتداد ارياح امتحان محفوظ و مصون مانند و در شب و روز‬
‫بکوشند تا بنفحات رحمن اهل شبهات را باستقامت دلالت نمايند‬
‫و نشر رائحه محبّت اللّه کنند و آفاق وجود را معطّر کنند و بانوار‬
‫اخلاق الهی عالم امکان را روشن و منوّر نمايند.‬
‫ (1) ای ناظر بملکوت آيات ، نفحات خوش گل و رياحين‬
‫مشام خاکيان را معطّر و محفل جسمانيان را معنبر نمايد لکن بوی‬
‫مشک جان و رائحه عطر رحمن جهان روحانيان را معطّر و قلوب‬
‫آزادگان را زنده و مهتزّ نمايد . رائحه قمييوسفی يعقوب‬
‫مشتاق را جان بخشد و نفحه گلستان الهی در مشام عندليب گلزار‬
‫معانی مقبول و محبوب آيد شهد فائق در مذاق سالم مطبوع است‬
‫و نور صباح در چشم حربا مقبول و محمود . غراب بيوفا از نغمات‬
‫بلبل گلزار صفا مخمود و ملول گردد و جغدان بيحيا از جلوه طاووسان‬
‫باغ دلگشا محصور و مقهور شوند.‬
‫  (1) ای مستضیء از نور جود الهی ، صفت جود و بخشش و‬
‫عطا و احسان وقتی در حقيقت انسان تحقّق يابد که در سبيل خدا‬
‫بجانفشانی برخيزد و دست عطا را از آستين محبّت اللّه برون آرد‬
‫و بر جهان و جهانيان فيض صفات قدسيّه مبذول دارد.‬
‫  (1) ای ياران الهی ، عصر است و جميع امم و ملل در‬
‫حبس و حصر مگر آزادگان الهی و احرار و ابرار در آستان مقدّس‬
‫نامتناهی . زندانی تنگ‌تر از عالم امکان نه و نوع انسان‬
‫در اين زندان پريشان و سرگردان . هر نفسی از قيود اين قفس‬
‫آزادی يافت براحت نفسی کشيد ولی سائرين مانند کرم مهين‬
‫در طبقه پست‌ترين زمين اسير ماء و طين خراطين ارض شدند و عالم‬
‫وجود را منحصر بجهان خاک فرض کردند . سبحان اللّه زندانيان‬
‫چنان گمان نمودند که طير گلشن الهی را در قفس زندان حبس توان‬
‫نمود و نفس مشکينش را قطع توان کرد . بلبل گلبن معانی چون‬
‫شهپر تقديس بگشايد در لانه لامکان آشيانه نمايد از زمان و مکان‬
‫فارغ است و مانند نجم بازغ در افق انقطاع طالع و لائح . ای‬
‫ياران الهی در سبيل جمال مبارک قسم بروی دلجويش زندان‬
‫ايوان کيوان است و سجن پرمحن گلشن آسمان . ربّ ربّ زدنی ذلّی‬
‫و بلائی و محنی و ابتلائی فی سبيلک لانّ  هذا غاية بغيتی و منتهی‬
‫موئلی و راحة روحی و فرحی و سروری حبّاً بجمالک و توجّهاً الی‬
‫ملکوت قيّوميّتک . ای ربّ هؤلاء عبادک توجّهوا ببابک بقلوب‬
‫صافية و نفوس زکيّة و ارواح مستبشرة و آذان صاغية و عقول‬
‫واعية و اعين باکية فی محبّتک . ربّ زدهم حبّاً و عرفاناً و عزّاً‬
‫و شرفاً و مقاماً و اجعلهم ائمّة يرثوا ملکوتک و يتضرّعوا الی‬
‫جبروتک و يستفيضوا من فيض لاهوتک . انّک انت القويّ المقتدر‬
‫العزيز الکريم المستعان . ای احبّای الهی هر چند گرگان در‬
‫کمينند و درندگان خشمگين تا آهوان برّ وحدت را بدست آرند‬
‫و آنچه مقتضای طينت است مجری دارند ولی شما توکّل بحضرت‬
‫دوست نمائيد و تجرّد از مغز و پوست جوئيد واقف سرّ فدا گرديد‬
‫و قائم بخدمت جمال ابهی .  فرح و سرور در انقطاع و انجذاب و‬
‫اشتياق بملکوت ابهاست و تا نشئهء صهبای محبّت اللّه حاصل نگردد‬
‫نور فرح الهی و سرور رحمانی ندرخشد اگر جميع اسباب وجد و طرب‬
‫و شادمانی آماده گردد و نفحه روحانی نوزد عاقبتش نوميديست‬
‫و حسرت ابدی . لهذا بايد احبّای الهی جميع توجّهشان بملکوت‬
‫رحمانی باشد تا ابواب سرور و شادمانی از جميع جهات مفتوح گردد .‬
‫  (1) ای مشتاق ملکوت ابهی ،  طائر عنايت از آشيان‬
‫الهی پرواز نمود و مراتب وجود را طيّ کرد تا بمنزلگاه عالم‬
‫انسانی رسيد و بهر سمت پرواز نمود تا در عرصه قلب تو لانه کرد .‬
‫اين طير دست آموز پروردگار است و اين باز از ساعد شهريار‬
‫آمد قدرش را بدان و مهرش را گران کن تا صيد افکن گردی و شکار‬
‫گير . چه که اين شهباز را منقار از فولاد معدن اسرار است و چنگش روئين‬
‫و آفت هر شکار  بآنچه مقصود است پی‌بر.‬
‫  (1) ای مشتعل بآتش محبّت اللّه ، شعله ئی در آن مجمر‬
‫زن تا بوی خوش عود و عنبر مشام سکّان آن کشور را معطّر نمايد .‬
‫شب و روز در تهذيب اخلاق و تقديس نفوس اهل وفاق و نصيحت‬
‫معشر آفاق و تثبيت ميثاق بکوش تا از سروش ملکوت غيب ابهی‬
‫ندای وا بشری و يا بشری شنوی و چنان بجوش و خروش آئی که‬
‫خروس سحری گردی و بانگ حيّ علی الصّلاح حيّ علی الفلاح‬
‫حيّ علی النّجاح در صباح ميثاق برآری.‬
‫   (1) ای ياران روحانی و اماء رحمان ، اين خاکدان‬
‫فانی جغدان نادانرا سزاوار و اين گلخن ظلمانی طيور‬
‫ترابی را لايق . بلبل معانی را آشيان گلشن الهی است و‬
‫مرغان اوج عزّت را لانه و مکان ملکوت رحمانی . بيخردان چون نظر‬
‫بآلايش اين عالم فانی نمايند گمان آسايش کنند و در آزمايش‬
‫افتند منجذب ظلّ و سايه گردند و از ذی ظلّ غافل مانند زيرا‬
‫جهان ناسوت ظلّ زائل ملکوتست و عالم ارضی اثری از عالم‬
‫آسمانی . سبحان اللّه شيفته قطره گردند و از دريای محيط بی‌بهره‬
‫شوند و مشتاق ذرّه گردند و از شمس حقيقت بی‌نصيب مانند دل‬
‫بحيات دنيوی بندند و از زندگانی سرمدی بگذرند بآب و گل‬
‫پردازند و از جهان جان و دل غافل مانند . وصايا و تعاليم الهيّه‬
‫انسانرا از شئون فانيه بيزار کند و از جهان تاريک و تنگ فرار دهد‬
‫و بعالم انوار رساند . ملاحظه در جميع طوائف و ملل و قبائل و دول‬
‫نمائيد که کلّ مانند موران در تحت اطباق تراب لانه و آشيانه‬
‫نمايند  و آذوقه ئی اندوخته کنند بغتةً بارانی آيد و سيلی برخيزد‬
‫و خانه و لانه و آشيانه و آذوقه جميع را از ميدان برد و محو و‬
‫نابود کند . اينست مثل اهل دنيا چنانکه واضح  و آشکار مشاهده‬
‫مينمائيد . ملاحظه در ايران و مجلسيان نمائيد که در مدّتی قليله‬
‫چه طوفانی و چه انقلابی ظاهر و عيان شد با وجود اين باز غافلان و‬
‫جاهلان و بيخردان دل باين دنيا بندند و بفکر کم و بيش افتند‬
‫از اقبال بوجد و طرب آيند و از ادبار محزون و دلخون شوند الا‬
‫انّهم فی خسران مبين . پس عاشقان جمال رحمن و مشتاقان انوار‬
‫طلعت يزدان را لايق و سزاوار چنانست که در جميع شئون از اين خلق‬
‫ممتاز باشند و محرم راز و نياز گردند جميع کائنات را بظلّ خويش‬
‫آرند در جهان ديگر پرواز کنند و در عالمی ديگر سير و تماشا‬
‫نمايند آيات هدی گردند و رايات ملأ اعلی شوند مرغان‬
‫چمنستان حقيقت گردند و در گلستان وحدانيّت و احديّت بابدع‬
‫الحان بتسبيح و تقديس حيّ توانا پردازند.‬
‫  (1) ای طالب جمال مختار ، بذيل تقی تشبّث نما‬
‫و بعروه وثقی تمسّک کن توجّه بملکوت ابهی  کن و تفطّن در‬
‫موانع و حجبات در اقليم عبرت سياحت نما و در ممالک قدرت‬
‫آيات کبری مشاهده فرما چشم بصيرت بگشا شعله نور سينا بين‬
‫گوش حقيقت باز کن نداء محبوب ابهی  را از افق اعلی استماع نما.‬
‫  (1) ای بنده خدا ، هيچ دانی که موفّق بچه موهبتی‬
‫گشتی؟ از شمع هدی زجاجه دل را روشن نمودی و از يوسف الهی‬
‫بوی پيراهن يافتی محروم ناسوت بودی محرم لاهوت گرديدی‬
‫مأيوس نابود بودی مأنوس دلبر موعود گشتی نادان بودی دانا‬
‫گرديدی بيگانه بودی آشنا گشتی خواب بودی بيدار شدی‬
‫غافل بودی هشيار گرديدی . اين چه موهبتست و اين چه عنايت‬
‫و اين چه هدايت خوش باش خوش و شکرانه نما .‬
‫  (1) ای مستنير بنور هدی ، صد هزار عرفا و فضلا‬
‫سالهای دراز رياضت کشيدند از هر مشقّت چشيدند و راه طلب‬
‫پيمودند و در صحرای اشتياق ناله پرحسرت از دل و جان برآوردند‬
‫و چون جمال جانان از افق امکان اشراق فرمود و در انجمن آفاق‬
‫کشف نقاب نمود کلّ محتجب باوهام و افکار خويش شدند و از‬
‫جمال معلوم محروم ماندند . يکی مدهوش جام پر دُرد حکمت اشراق‬
‫شد و يکی  سرگشتهء باديهء تصوّف و اوهام گرديد و يکی در عمق‬
‫دريای فنون پرجنون مستغرق شد و يکی در مزابل اشراط و علامات‬
‫گرفتار گشت مشهود و معلوم شد که جميع دعواها کذب بود و جميع‬
‫اشتياقها تصوّر محض . تشنه چون سلسبيل الهی بيند صبر و تحمّل‬
‫نتواند عاشق چون جمال معشوق يابد زمام از دست دهد . امّا تو‬
‫شکر کن که در چنين عصری بيدار شدی و در چنين وقتی هوشيار جام‬
‫الطاف از دست ساقی عنايت کشيدی و حلاوت ايقان بجمال رحمن‬
‫چشيدی طوبی لک ثمّ طوبی لک.‬
‫ (1) ای منجذب الی ملکوت البقاء ، شمع روشن است‬
‫و گل در چمن انوار است که از افق غيب نوّار است و جام‬
‫حقّست که لبريز در بزم تبريز و سرشار است الحان است که از‬
‫حنجر طيور حديقه وفا نمايانست . گوش هوش از نداء الهی مهتزّ‬
‫و مذاق از شهد عرفان نيّر آفاق ملتذّ اهل بصيرت در جوش و خروشند‬
‫و خفاشان در زاويهء خاموش در خواب خرگوش . تو که چشم بينا گشودی‬
‫و دل بجانان دادی و گوی از ميدان ربودی بتسبيح و تهليل‬
‫محبوب يکتا مشغول شو تا شکرانهء اين نعمت کنی و ازدياد موهبت طلبی.‬
‫  (1) ای ياران رحمانی ، فيض وجدانی و فوز نورانی‬
‫از نتائج ثبوت بر محبّت الهی و استقامت در سبيل ربّانيست .‬
‫در آيه مبارکه ميفرمايد: "انّ الّذين قالوا ربّنا اللّه ثمّ استقاموا‬
‫تتنزّل عليهم الملائکة " . اين ملائکه تأييد است اين ملائکه‬
‫توفيق است اين ملائکه رحمتست اين ملائکه موهبت است‬
‫اين ملائکه الهامست اين ملائکه اطمينان و ايقانست . يعنی‬
‫اين مقامات عاليه و فضائل رحمانيّه از نتائج ثبوت و استقامت‬
‫است نفس ثابت نابت گردد و شخمستقيم مظهر فيوضات علّيّين‬
‫شود . شجر چون ريشه نمايد سبز و خرّم گردد و برگ و شکوفه نمايد‬
‫و ميوه خوشگوار ببار آرد بنيان چون پايه متين دارد ايوان‬
‫شود قصر مشيد گردد و رکن شديد شود . پس تا توانيد ثبوت و‬
‫استقامت بنمائيد تا مظهر الطاف ربّ جليل گرديد تجلّيات‬
‫رحمانيّه مشاهده کنيد و فيوضات غيبيّه ملاحظه نمائيد . من در‬
‫صبح و شام بدرگاه احديّت تضرّع و لابه نمايم و شما را تأييدات‬
‫سبحانيّه و توفيقات سمائيّه طلبم تا در اين عالم ظلمانی جلوهء‬
‫نورانی کنيد و باخلاق و فضائل انسانی عالم وجود بيارائيد‬
‫شب و روز بکوشيد تا امر خيری از شما سر زند و روز و شب تضرّع‬
‫و زاری نمائيد تا بخدمت عالم انسانی موفّق شويد اين است موهبت کبری.‬
‫  (1) ای مشتاق جمال ذوالجلال ، در اين کور کريم و دور‬
‫عظيم بکوش که نصيب اوفر بری و اخلاقت چون مشک اذفر جهانی‬
‫را معطّر نمايد . يوم يوم فضل عظيم است و مطلع آفاق نور مبين‬
‫اشعّه ساطعه شمس حقيقت آفاق کائنات را روشن نموده است و‬
‫انوار مضيئه از ملکوت احديّت ملکوت وجود را رشک ماه منوّر‬
‫کرده . پس تو که مظهر هدايت گشتی قدر اين عنايت را بدان چه که‬
‫موهبت چون با معرفت جمع شود نورٌ علی نور گردد.‬
‫ (1) ای مهتدی بهدايت کبری ، حضرت احديّت هر چند‬
‫از هر هستی پاک و مقدّس و از هر وصفی مبرّا و منزّهست ولی هر‬
‫هستی از پرتو هستی اوست و هر وصفی آيتی از بزرگواری او . چون‬
‫تجلّيات رحمانيّه مقدّس از وسائط کونيّه جلوه نمايد جوهر‬
‫تقديس و تنزيه تحقّق يابد و چون آيات فردانيّه در هياکل روحانيّهء‬
‫نورانيّه پرده براندازد حقيقت تشبيه و توصيف واضح و آشکار‬
‫گردد . امّا آن ذات بحت از هر دو وصف منزّه و مقدّس و درآن ساحت‬
‫نه آن تنزيه را جلوه ئی و نه آن تشبيه را رخنه ئی . پس بايد قدم را‬
‫از عالم هستی و عدم و نيستی و قدم هر دو برداشت و در عرصه ئی  گذاشت‬
‫که اين شئون و مراتب را راهی نه و اين تصوّرات و تفکّرات را رونقی نيست.‬
‫  (68) ای عبد آستان بها ، حسن و قبح هر دو در عالم‬
‫انسانی عَلَم افراخته و در ميدان امتحان جولانی ساخته‬
‫نورانيّت حسن در جبين مبين ياران رحمانی جلوه نموده و ظلمانيّت‬
‫قبح در وجه ظلمانی اهل غرور ظاهر و واضح گشته . اين وجه‬
‫مطلع نور هدی است و آن وجه معرض ظلمت دهماء اين جبين‬
‫نور مبين و آن عارض معرض عداوت و بغضاء و کين اين هيکل‬
‫روح مجسّم و آن هيکل موت مشخّچه قدر تفاوت در ميانست و چه‬
‫قدر امتياز واضح و عيان . شکر کن خدا را که وجه نورانی يافتی‬
‫و نضره رحمانی شناختی و بر پيمان الهی ، ثابت و راسخ ماندی.‬
‫  (1) ای احبّای الهی، وقت جانفشانيست و هنگام‬
‫دست افشانی دم حيات جاودانيست و روز جلوه رحمانی يوم‬
‫ميثاق است و زمان انتشار انوار نيّر آفاق عين حيات در جريانست‬
‫و نسيم عنايت در سريان شمع هدی روشن است و فجر بقا پرتو بخش‬
‫گلزار و چمن روح القدس قوّه تأييد است و روح الامين مبيّن‬
‫معنی کتاب مجيد فصل خطاب عنوان کتاب است و رقّ منشور‬
‫صفحه لوح محفوظ است کتاب تکوين است که مبيّن کتاب مبين است .‬
‫پس گوش باز نمائيد تا اسرار ملکوت ابهی  شنويد و انوار رفيق‬
‫اعلی مشاهده نمائيد . جمال قدم و اسم اعظم روحی لتربة مرقده‬
‫الفداء هر چند از افق امکان غروب فرمود و از مطلع اين جهان‬
‫افول نمود و بجهان غيب شتافت ولی فيضش مستمرّ است و ماء فضلش‬
‫منهمر باب رحمتش مفتوح است و کأس عنايتش مملوّ شجره‬
‫مبارکه‌اش بارور است و بقعهء مقدّسه‌اش پر از حدائق پرثمر‬
‫روح القدسش تلقين مينمايد و جبريل امينش تأييد ميکند .‬
‫پس ای ياران دل بالطافش بنديد و چشم بعنايتش بگشائيد‬
‫مخمود مگرديد محزون مشويد.‬
‫  (1) ای مقبل مقبول درگاه الهی ، نظام بر دو قسم است‬
‫نظمی که مطابق عالم طبيعت است و نظمی که متطابق صورت‬
‫حقيقت . اوّل انبعاثات شهوانيست ثانی سنوحات وجدانی‬
‫از آن جسم عنصری باهتزاز آيد از اين روح الهی در فيضان‬
‫آن راحت تن را کافل اين آسايش جان و وجدان را ضامن . پس‬
‫بايد کوشيد و جوشيد تا نظام کونی مطابق آن نظم کلّی و ناموس‬
‫عمومی گردد آن وقت صورت مطابق معنی شود و مجاز عنوان حقيقت گردد.‬
‫    (1) ای ناظر بملکوت الهی ، چنديست که از آن صفحات‬
‫نفحات قدسی بمشام اين مشتاقان نرسيده و پرتوی از اشعّه ساطعه‬
‫محبّت اللّه از مطلع آمال ندميده صبر و سکونست و وقار و‬
‫تمکين . در کلّ شئون صبر و تمکين ميوه شيرين دارد جز در نشر نفحات‬
‫اللّه و تأنّی و سکون محبوب جز در محبّت جمال مقصود . پس ای‬
‫مخمور جام سرشار صهبای محبّت اللّه جوش و خروشی کن و شعله و‬
‫شوری در افکن آتشی بقلوب افسرده بزن و نسيمی حياتبخش از‬
‫مهبّ عنايت بجو شجری با ثمر شو و کوکبی باهر در افق انور گرد .‬
‫اين ايّام فانی بگذرد و اين عمر بی‌ثمر منتهی شود عاقبت اين‬
‫نهار ليل ظلمانيست و پايان اين مجموعی پريشانی و نهايت‬
‫اين توانگری بی سر و سامانی . پس تا در اين قنديل روغنی است و در‬
‫اين عنصر ضعيف قوّتی جهدی بليغ لازم که در زجاجهء موهبت‬
‫افروزد و در مشکاة عنايت بسوزد و اين جسد عنصری بقوّت روحانی‬
‫حمل ثقل اعظم نمايد و اين ثقل عظيم بلايای سبيل الهی است .‬
‫چون روح ببشارات الهی مستبشر گردد اين جسم نحيف و جسد ضعيف‬
‫در نهايت راحت اين ثقل را عين خفّت يابد بلکه متلذّذ و متنعّم‬
‫گردد و نشو و نما يابد و تأثير نماند . و برهان اعظم اين مدّعا‬
‫آنکه بلايا و محن و رزاياء سرّ و علن و مشقّات و زحمات و مصيبات‬
‫گوناگون که بر اين عباد از سنّ رضيعی تا بحال وارد اگر بر جبل‬
‫حديد نازل ميشد البتّه مضمحل و نابود ميگشت . با وجود اين الحمد‬
‫للّه در نهايت مکانت مقاومت شد و حال آنکه نحالت جسم در‬
‫غايت ضعفيّت است پس جسم نيز تابع روح است و ظاهر عنوان باطن .‬
‫پس تا توانی کاری کن و چاره ئی بنما که در جميع احوال‬
‫مشتعل و متحرّک و مستبشر باشی.‬
‫ (1) ای عاشقان جمال ابهی ،  اهل مجاز چون تعلّق‬
‫خاطری بآب و رنگ در عالم خاک يابند از جان بيزار گردند و‬
‫خويش را فراموش نمايند و مانند دريا بجوش آيند سر و سامانی‬
‫نجويند و راحت و آرامی نخواهند هر شامی گريانند و هر صبحی‬
‫نالان و سوزان . مادام اهل مجاز را چنين اهتزازی ديگر معلومست‬
‫عاشقان جمال حقيقی را چه ساز و آوازی عشق خاک چنين حيرت‬
‫و وله بخشد ديگر معلومست که جان پاک چه کند . باری امروز‬
‫روزيست که بايد عاشقان جمال ابهی  جانفشانی نمايند و بقربانگاه‬
‫عشق بشتابند روح حقيقی بخشند و شمع رحمانی برافروزند آهنگ‬
‫عراقی بنوازند و نغمه حجازی برآرند تا قلوب را بحرکت آرند و‬
‫نفوس را زنده نمايند و ارواح را نشئه و فرح بخشند جشن الهی‬
‫برپا کنند و بزم محبّت اللّه بيارايند تا بانگ و آهنگ آن محفل‬
‫و آواز و شهناز آن بزم بی‌نظير بفلک اثير رسد و اهل ملکوت‬
‫ابهی  بوجد و طرب آيند.‬
‫  (1) ای ياران عبدالبهاء ، هر چند مدّتيست که بواسطه‬
‫قلم و مداد با شما گفتگوئی ننمودم ولی در عالم روح و فؤاد‬
‫هميشه بياد ياران جمال ابهی مألوف بودم دمی فراموش ننمودم‬
‫و نفسی نياسودم بلکه در نهايت تضرّع و ابتهال بودم که آن احبّای‬
‫رحمانی و دوستان الهی از ملال جسمانی و روحانی در جميع شئون‬
‫و احوال محفوظ و مصون باشند و موفّق بآن گردند که بگفتار و‬
‫رفتار و کردار بر ابرار و اشرار هر دو ثابت و محقّق گردد که اين‬
‫حزب مظلوم مفتون جمال ابهی  هستند و منجذب نفحات قدس از افق‬
‫اعلی زيرا اين بيان و تبيان و خلق و خوی و روش و سلوک و‬
‫فضائل و کمالات از فيوضات نور قدم و اشراقات اسم اعظم است .‬
‫مقصد آنست که حقيقت انسانيّه بايد مانند آئينه از شعاع آفتاب‬
‫حقيقت روشن باشد و الّا سنگ سياهی و ظلمت اندر ظلمت است‬
‫و شعاع شمس حقيقت عرفان است ايمانست ايقانست اطمينانست‬
‫انجذاب است التهاب است و استمرار در نشر نفحات است . ای ياران‬
‫الهی ايّام بسرعت اتمام يابد مالک و مملوک گمنام گردد‬
‫نه اثری نه ثمری نه برگی نه شکوفه ئی جميع مظهر هل اتی‬
‫علی الانسان حين من الدّهر و لم يکن شيئاً مذکورا گردند مگر‬
‫نفوسی که بکلّی از نفس و هوی بيزار شدند و مطلع انوار هدی‬
‫گشتند مهبط اسرار شدند و سر حلقه ابرار گرديدند آنان مانند‬
‫نجم زاهر از افق حقيقت تا ابد الآباد باهرند . پس بکوشيد تا‬
‫از صهباء استقامت کبری بنوشيد و بنهايت قوّت در جميع موارد‬
‫مقاومت اهل غفلت نمائيد و لو اجتمع عليکم من علی الارض کلّه‬
‫لاتخافوا و لاتهنوا و اعتمدوا علی اتّحاد جنود من ملکوت اللّه .‬
‫راحت ايّامی چند نجوئيد در عاقبت نگريد ملاحظه نمائيد که نتائج‬
‫محموده در اعمال و اطوار چه نفوسی موجود اين دقّت سبب عبرت‬
‫شود و انسان بحقيقت پی برد . الهی الهی هؤلاء ارقّاء لک‬
‫اذلّاء ببابک فقراء اليک ضعفاء بين يديک قدّر لهم کلّ خير‬
‫و احفظهم عن کلّ ضير و اجعلهم حماة حصنک الحصين و رعاة اغنامک‬
‫فی تلک الاقاليم و رماة ناقض عهدک بسهام سلطان مبين و برهان‬
‫عظيم و اجعلهم سرجاً ساطعة بفيض النّور المبين حتّی يقوموا‬
‫اشدّ القيام علی اعلاء کلمتک فی ذلک القطر السّحيق . ربّ ربّ‬
‫هؤلاء طيور ضعاف اجعلهم نسوراً فی اوج الالطاف و صقور الفضل‬
‫و الانصاف و احمهم من الاعتساف . انّک انت القويّ الوهّاب و انّک‬
‫انت العزيز المهيمن المتعال.‬
‫  (1) ای حيران جمال حقيقت ، شئون و آثار بر دو نوع‬
‫و دو طور . يکی در تحت احکام عالم مادّيّات يعنی در ضمن دائره‬
‫ناموس کلّی و قانون عمومی ديگری خارج از قواعد وجودی و خارق‬
‫قانون محيطی عمومی که بقوّت قدسيّه تحقّق يابد . و چون بديده‬
‫پاک نگری جميع شئون امر مبارک را خارق قاعده و قانون عالم‬
‫امکان يابی يعنی از حيّز مادّيّات خارج است و از شوائب امکانيّات‬
‫منزّه و مبرّا بلکه بانگ ملکوتی زند و صلای لاهوتی که ای صاحب‬
‫بصر قوّت ناموس اکبر بين و قدرت ملکوت ربّ عالم انور ملاحظه نما‬
‫آثار روح القدس مشاهده کن و آيات اقتدار مليک فردوس.‬
‫  (1) ای اهل علّيّين ، هر چند ساکن زمينيد ولی بحقيقت‬
‫در بهشت برين جهانی در زير نگين داريد و بيانی چون شهد شکرين‬
‫در ظلّ نور مبينيد و مشمول لحاظ عنايت آن دلبر دلنشين . چرا‬
‫خاموشيد و بی‌جوش و خروش ؟ عون و عنايت جمال ابهی  با شماست‬
‫و فضل و موهبت ملأ اعلی با شما نار حقيقت شعله زند و ندای‬
‫ملکوت غيب ابهی  ميرسد صد هزار موسی ربّ ارنی گويان و صد هزار‬
‫روح اللّه با لبّيک لبّيک در وادی مقدّس پويان عالم بالا چنان‬
‫پرتوی در عالم ادنی انداخته که انعکاساتش متطابقه تحقّق يافته‬
‫جلوه فيوضات غيب لاهوت تجلّی بر هويّات ناسوت نموده و فيوضات‬
‫باهره قدم در حيّز حدوث خيمه برافراشته ندای يا بهاء الابهی‬
‫در شرق و غرب امکان بلند شده و فرياد يا ربّی الاعلی بعنان‬
‫ملأ اعلی رسيده . پس ما که بفضل و موهبت طلعت ابهی  در قطب‬
‫اين خباء مأوی يافته‌ايم بايد نصيب موفور گيريم و لواء منصور‬
‫برافرازيم و کأس مزاجها کافور بنوشيم و در حدائق زبور بمزمور‬
‫مشکور بسرائيم و مظهر ظهور را بستائيم و بفضل و موهبتش‬
‫بباليم و از فرقت جمال احديّتش بناليم و از درد عشقش بزاريم‬
‫و تخم خدمتش بکاريم.‬
‫(1) ای بنت ملکوت ، نامه‌ات رسيد و مضمون مفهوم‬
‫گرديد دليل تبتّل و تضرّع بود و برهان انجذاب و التهاب‬
‫خوشا بحال تو که در اين حالتی و بر چنين استقامتی . ای بنت ملکوت‬
‫ربّ الملکوت شمس حقيقت يک تجلّی و اشراق بر امکان و کيهان‬
‫فرمود جميع کائنات از پرتو آن اشراق هستی و حيات يافتند و در‬
‫عرصه وجود محشور گرديدند . پس جميع کائنات صفحات آئينه‌اند‬
‫که شمس حقيقت پرتو فيض افکنده جميع اين صفحات مرايا هستند و‬
‫حکايت از شمس حقيقت نمايند و فيض فيض واحد است و تجلّی تجلّی‬
‫واحد . ولی اين مرايای متنوّعه مختلفند بعضی در نهايت صفا و‬
‫لطافت و منعکس از پرتو شمس حقيقت و تجلّی شمس ظاهر و باهر و لامع‬
‫و مرايائی ديگر پرغبار و پرکدر لهذا از استفاضه محروم و‬
‫مهجور مانده . احبّای الهی مرايای صافيه‌اند که در نهايت لطافت‬
‫و صفا حکايت از نيّر آفاق کنند و طوائف ديگر صفحات حجر و مدر‬
‫مغبرند علی الخصواهل بغضا و عناد و ظلم و بيداد و تعصّب‬
‫جاهليّه که از شدّت غبار مانند سنگ سياه شده‌اند که پرتو آفتاب‬
‫در آن سطوع و اشراقی ندارد . حال اين آئينه‌ها را که محروم از‬
‫فيضند نبايد بيگانه شمرد و اغيار شناخت و دشمن دانست و متوحّش‬
‫شمرد بلکه بايد در نهايت محبّت و مهربانی از اعضای خويش‬
‫شمرد بيگانه نگفت آشنا دانست اغيار نبايد شمرد يار‬
‫بايد دانست و بتربيت ايشان پرداخت و دلسوزی کرد و غمخواری‬
‫نمود و باخلاق رحمانی دلالت کرد تا آن غبار از صفحات آن مرايا‬
‫زائل شود و اشعّه ساطعه شمس حقيقت بدرخشد . ای دختر ملکوت‬
‫زنهار زنهار با کسی بيگانه مباشيد و لو متوحّشترين روی زمين‬
‫و از خدا بيخبر باشد يا خود دشمن باشد بلکه يگانگی طلبيد و‬
‫آزادگی او خواهيد و فرزانگی او جوئيد تا اين بغض و نفاق و‬
‫عداوت و جفا و ظلم و عدوان و کذب و بهتان و غرور و طغيان بکلّی‬
‫از ميان برخيزد جهان جنّت ابهی  گردد و کيهان کشور آسمان شود‬
‫نوع انسان فرشتگان گردند و افراد بشر مظهر الطاف جليل اکبر‬
‫گردد اين موهبت عالم انسانيست و اين هدايت مقدّسه ربّانی .‬
‫ای بنت ملکوت از محافل آراسته در بوفالو مرقوم نموده بودی‬
‫که در آن محافل بتبليغ مشغوليد اگر استقامت نمائيد و تحمّل‬
‫مشقّت کنيد و ملال نياريد يقين عنقريب آن اقليم روشن گردد و‬
‫شمس حقيقت بر تلال و ديار بتابد . ای بنت ملکوت فقرا و ايتام‬
‫و عجزه از هر طوائف و ملل را بسيار مکرّم داريد و بی‌نهايت رعايت‬
‫کنيد مانند خادم حقيقی خدمت نمائيد و آنانرا بزرگوار شمريد‬
‫و خود را خادم ليل و نهار دانيد .‬
‫  (1) ای بنده جمال قدم ، در اين انجمن رحمانی‬
‫مذکور و مشهوری و در محفل روحانی مظهر الطاف موفور نظر عنايت‬
‫جوهر احديّت نسبت باحبّايش در کمال وضوح و بحر بی‌پايان کرم‬
‫در منتهای موج و فيض مشهود . پس دل بآن فضل و احسان خوش کن‬
‫و ماسوايش فراموش نما تا از معين الطاف خاصّه سيراب گردی‬
‫و از کأس عطا سرمست شوی.‬
‫  (1) ای ياران من ، لسان بشکرانه محبوب لامکان‬
‫بگشائيد که جهان را برخی چون مه تابان روشن فرمود و‬
‫سراجهای وهّاج برافروخت و بعالم لامکان صعود فرمود فيضش‬
‫جاويد است و موهبتش دائم و باقی و در مزيد رحمتش سابق است و‬
‫حجّتش بالغ و کوکب فيضش شارق مواهبش پايانی نه و الطافش را‬
‫حصر و انتهائی نيست . ياران باوفايش بجنود ملکوت ابهی‬
‫مؤيّدند و دوستانش بجيوش ملأ اعلی موفّق هر دم بخششی تازه‬
‫و عطائی بی‌اندازه ظاهر ميفرمايد اطفال را از ثدی عنايت‬
‫شير ميدهد و نوجوانان را مانند نهال بيهمال در حديقه الطاف‬
‫برشحات سحاب عنايت نشو و نما می‌بخشد کاملان را بتجلّی کمالات‬
‫الهيّه بهره‌مند مينمايد و پيران سالخورده را از باده عشق و محبّتش‬
‫سرمست و پرنشئه و نشاط ميفرمايد . ستايش و پرستش چنين خداوندی‬
‫را سزاوار و لايق است که پرتو عنايتش مانند ابر نيسانی در‬
‫فيضانست و نور احديّتش از افق عزّت قديمی چون مه تابان .‬
‫ای ياران بشکرانه آن دلبر يگانه بپردازيد و فرح و طرب‬
‫انگيزيد و بدامن الطافش بياويزيد.‬
‫  (1) ای مشتاق جمال ذوالجلال ، آتش عنصری را هر چند‬
‫حرارتی شديده است ولی حرارت محبّت اللّه را سورتی عجيب و‬
‫شعله ئی عظيم بآن قياس نگردد زيرا آتش عنصری حرارتش بجماد‬
‫تأثير نمايد و لکن نائره محبّت اللّه شعله بآفاق زند و در قلب‬
‫امکان تأثير کند . پس چون مجمر اين آتش گشتی شعله ئی بزن که‬
‫پرده اوهام شرق و غرب بسوزانی.‬
‫  (1) ای جان سوخته آتش فراق ، در اين فرقت پرحرقت‬
‫آهی جهانسوز بکش و فغانی عالم سوز برآر آتشی در قلب عالم زن‬
‫و شعله ئی در جان بنی آدم بنياد صبر را برباد ده و بنيان قرار را‬
‫از پايه برانداز گريبان چاک کن و موی پريشان کن چشم‬
‫گريان جو و جگر سوزان طلب ناله سحرگاهی کن و زاری صبحگاهی‬
‫در بحر حيرت غرق شو و بر خاکستر حسرت نشين آه و حنين کن و ناله‬
‫و انين نما سيل سرشک جاری کن و خون دل غذای روحانی نما‬
‫فرياد و فغان آغاز کن تا درهای ملکوت ابهی  باز شود آهنگ‬
‫وصال کن و شاهد آمال بخواه در مقعد صدق داخل شو و در رفيق‬
‫اعلی حاضر و در جوار رحمت کبری ساکن گرد.‬
‫   (1) ای غريق دريای محبّت اللّه ، عليک فيوضات‬
‫الملأ الابهی  و امطار الفضل من الافق الاعلی . در آتش عشق وقت‬
‫سوختن است و قلوب را افروختن و آشفتگان جمال جانان را رسم‬
‫عاشقی و جانبازی آموختن . پس ای سرگشته سودائی يک شعله‬
‫نورانی برافروز و ای طير آشيان روحانی در اين فردوس الهی‬
‫بالی بگشا پروازی بکن و بر اين شاخسار معانی بنغمات پارسی‬
‫و آهنگ عراقی بغزل خوانی مشغول شو . وقت تنگ است و حوادث‬
‫ايّام در هجوم و جنگ غنيمت را از دست مده.‬
‫   (1) ای شمع افروخته ، اگر شعله فانی دمی روشنائيت‬
‫دميست و محفلت مشکاة پرغمی افروختنت تا بصباح است و‬
‫نورانيّت در شام ظلام . و لکن اگر شعله الهی زنی و پرتوی رحمانی‬
‫افشانی روشنيت در عالم انوار است و شعاع ساطعت متصاعد تا‬
‫ملکوت ابهی  پروانه‌ات طيور شکور حدائق توحيدند حاضر محفلت‬
‫انجمن حقايق تجريد . پس از خدا بخواه که در زجاجه موهبت روشن‬
‫گردی تا در انجمن ملأ اعلی برفروزی و نورت از افق سماء الطاف‬
‫بر عوالم امکان لائح گردد .‬
‫(1) ای منادی ميثاق ، زينت عالم غيب و شهود و‬
‫علويّت حقائق وجود عبوديّت حضرت مقصود است و بندگی آستان‬
‫مقدّس ربّ ودود . اين خلعت و تشريف زيبايش هيکل آفرينش است‬
‫و اين رداء موزون‌ ترين رداء بر قامت اهل هوش و بينش . پس‬
‫بايد کلّ متّفق و متّحد شويم و با منتهای آرزو از درگاه احديّت‬
‫بطلبيم که اين گنج بی‌پايان را طلسم اعظم گرديم و اين درّ‬
‫اصداف بحر ملأ اعلی را درج مفخّم شويم . اگر جولان خواهيم‬
‫اين ميدان بسی وسيع است اگر مائدهء سمائيّه جوئيم اين‬
‫نعمت بسی لذيذ است اگر کهف منيع خواهيم اين ملاذ بسی رفيع‬
‫اگر فصاحت و بلاغت جوئيم اين مضمون بسی بديع است و اگر بحر‬
‫بی‌پايان طلبيم اين قلزم بسی عميق است اگر گلزار و گلستان‬
‫خواهيم اين گلشن بسی فسيح است.‬
‫(1) ای عبد درگاه الهی ، در اين يوم مشهود که انوار‬
‫ساطعه از افق وجود امکانرا روشن نموده است جهد بليغی نما که‬
‫مظهر آثار باهره گردی و سعيی عظيم کن که مطلع انوار زاهره‬
‫شوی . عنقريب بساط وهمی برچيده گردد و اسرار وجود حقيقی آشکار شود.‬
‫(1)   ای يار قديم و دوست روحانی ديرين ، همچه گمان‬
‫منما که آنی فراموش شدی و از خاطر محو گشتی در لوح محفوظ و‬
‫کتاب مسطور و رقّ منشور مذکور و مبسوطی و مثبوت يعنی در هر‬
‫قلب مشتعل بنار محبّت اللّه و جان عبدالبهاء . در ساحت اقدس‬
‫ملکوت غيب ابها همواره مشهود بوده و هستی ديگر چه خواهی‬
‫نظر عنايت آن سلطان يفعل ما يشاء با تو بوده و خواهد بود ديگر‬
‫چه خواهی ندای عالم پنهان بگوش هوش ما يا عبدی يا عبدی‬
‫متواصل ديگر چه خواهيم پرتو عنايت از جميع جهات منتشر است‬
‫ديگر چه خواهيم سحاب رحمت در فيضانست و سيل موهبت در جريان‬
‫ديگر چه خواهيم کوکب امر اللّه در افق تقديس لامعست و فجر‬
‫کلمة اللّه در مشرق توحيد ساطع ديگر چه خواهيم پس بشکر و ثناء پرداز.‬
‫(1)  ای سرمست باده الست ، جام می دمی نشئه بخشد‬
‫و مدّتی خمار آرد و صداع ايراث کند ولی مدهوش صهبای ندای‬
‫الهی مخمور نگردد و خمار و صداع نداند بلکه انتباه يابد و‬
‫هوش و ادراک بيفزايد . آن شخجليل روحانی را چنين باده‬
‫رحمانی بايد و چنين نشئه و شادمانی شايد اين مستی نه‬
‫هستی آسمانيست و اين خمار صبحگاهی نه بلکه آگاهی روحانی.‬
‫(1)  ای مشتاق الطاف جمال رحمن ، آنچه مرقوم‬
‫نموده بوديد ملاحظه گرديد و مطالعه شد . حمد خدا را که از کأس‬
‫بخشايش سلطان آفرينش مست و مخموريد و از انوار ساطعه از شمس‬
‫حقيقت مستضیء و مستنير در بحر عنايت مستغرقيد و در گلزار‬
‫هدايت سائر و مستفيض . اين اعظم مواهب را از دست مده و اين‬
‫الطاف بی‌پايان را قدر بدان تا اين دانه پنهان در هويّت امکان‬
‫برويد و اين نجم تابان از افق لامکان بتابد آن وقت انوار مشاهده کنی.‬
‫(1)  ملاحظه مينمائی که نور حقيقت شرق و غرب را روشن‬
‫نموده شمع ايران آن ممالک بعيده را منوّر کرده قوّت بهاء اللّه‬
‫خاور و باختر را بحرکت آورده . برهان نظير آفتاب است حجّت‬
‫واضح و آشکار است ولی خفّاش نور آفتاب را انکار نمايد و جعل از‬
‫رائحه گلشن بيزار است . کتبی که مرقوم نموده بودی که بعضی‬
‫از مسلمانان در امر بهاء اللّه نوشته‌اند در قرآن ميفرمايد که‬
‫بعضی از علماء تورات و انجيل کتبی ردّ بر رسول اللّه مينويسند‬
‫و ميگويند اين از خداست يعنی مقتبس از تورات و انجيل است‬
‫و آن از خدا نيست وای بر آنها و آيه قرآن اين است  " ويلٌ‬
‫للّذين يکتبون الکتاب بايديهم و يقولون هذا من عند اللّه و ما هو من‬
‫عند اللّه " . باری اين تاز‌گی ندارد البتّه هزار کتاب از طرف‬
‫حکما و فلاسفه ردّ بر حضرت عيسی روحی له الفداء نوشته شد و ردّ‬
‫بر حضرت رسول بيش از آن زيرا هزاران تأليف علمای نصاری و‬
‫يهود در دست است که جميع ردّ بر حضرت رسول عليه السّلام است و‬
‫هنوز آرام نگرفته‌اند باز مينويسند . مقصود اينست که هميشه چنين‬
‫بوده است تازگی ندارد اينست که در قرآن ميفرمايد أفکلّما‬
‫جائکم رسول بما لاتهوی انفسکم استکبرتم ففريقاً کذّبتم و فريقاً‬
‫تقتلون " يعنی هر وقت پيغمبری از جانب خدا آمد ای علما ای‬
‫امرا شما بتکبّر و غرور پرداختيد بعضی پيغمبران را کشتيد و‬
‫بعضی تکذيب نموديد . ملاحظه نمائيد که در ايّام حضرت رسول عليه‬
‫السّلام اعظم از اين بود لهذا اين کتب را اهمّيّتی نيست بلکه‬
‫اهمّيّت در حجّت و برهان است چون برهان ساطع است اين کتب جميع هذيان است.‬
‫ (1) ای کنيز عزيز الهی ، چون ندای الهی از ملکوت‬
‫باقی بلند شد و بگوش هر هوشمند رسيد نار محبّت اللّه در جان و‬
‫وجدان شعله زد و از نسيم رياض ملکوت اللّه در اهتزاز آمد‬
‫جانی تازه يافت و بنار محبّت اللّه و روح حيات تعميد شد‬
‫مولود جديد گشت و بجهان تازه در آمد و هر نفسی از استماع آن ندا‬
‫محروم شد عظم رميم گشت و از فضل ربّ الملکوت بی‌نصيب گرديد .‬
‫تو که از آن بحر بی‌پايان اغتراف نمودی و بجمال موعود اعتراف‬
‫کردی يقين بدان که از الطاف حقّ تأييدی جديد يابی از آن دريا نصيبی يابی.‬
‫(1) ای بندهء بها ، ثروت و توانگری بحطام دنيوی‬
‫نبوده بلکه بفرزانگی و جوانمردی يعنی هر که بکان ذهب حقيقی‬
‫در معادن الهی پی بَرَد و بکنز اعظم گنج جمال قدم راه يابد‬
‫آن وقت غنی از دو جهان گردد و توانگر در کيهان آسمان . تو غم‬
‫مستمندی مخور ارجمند گردی غصّه فقيری مخور با ثروت و سامان‬
‫شوی بيچارگی مجو موفّق و مؤيّد خواهی شد.‬
‫(1) ای بنده الهی ، خوشا بحال شما که مشامرا بنفحه‬
‫خوش رحمانی معطّر نمودی و توجّه بملکوت يزدانی کردی و در ظلّ‬
‫سدره صمدانی در آمدی از کأس محبّت اللّه سرمست گشتی و از جام‬
‫موهبت اللّه مخمور و پرنشئه شدی . شکر کن جمال قدم و اسم اعظم را‬
‫که باين فوز عظيم موفّق گرديدی و از خوان نعمت جليل نصيب‬
‫بردی . نظر عنايت ربّ احديّت با تست ، ديگر چه خواهی و چه آرزوئی نمائی ؟‬
‫(1) ای سرهنگ لشکر نجات و جنود حيات ، اگر در بين‬
‫جنود ملکوت سرهنگی خواهی آهنگ ملک لاهوت کن و اگر سالاری‬
‫سپاه آسمانی جوئی سر در پای دوست معنوی بنه و اگر فتوح‬
‫مدائن قلوب جوئی تيغ عرفان را از نيام بيان برون آور و اگر‬
‫گشايش کشور روحانی جوئی سمند انقطاع الی اللّه را در زير‬
‫رکاب آر و در ميدان جمال و عرصه عنايات ذوالجلال جولانی کن‬
‫تا شهسوار معرکه جلال شوی و در اين ميدان گوئی اندازی و چوگانی‬
‫زنی . بانوار ساطع از ملکوت ابهی  قسم که اگر باين موهبت فائز‬
‫شوی فاتح آفاقی و کشور گشای سبع طباق و لو بظاهر بی لانه و‬
‫آشيانه باشی و در سر کوی پريشانی بی سر و سامان.‬
‫(1) ای مستوقد نار محبّت اللّه ، اين آتش اگر چه‬
‫پرشعله و سوز است ولی عالم افروز است و چون بحقيقت نگری‬
‫اين آتش گلشن است و چشمه آب حيات هر مؤمن ممتحن . ملاحظه کن‬
‫اين نيران زندگی جاودان بخشد و اين شعله نور زينت کهسار طور‬
‫گردد وادی ايمن قلب را روشن کند و سيناء سينه را رشک گلزار و‬
‫چمن نمايد شجره وجود را طراوت و لطافت و سبزی و خرّمی بخشد‬
‫و روح هستی را ملاحت و صباحت دهد.‬
‫(1)  ای احبّای عبدالبهاء ، الحمد للّه نفحات قدس‬
‫منتشر است و لئالی عطاء منتثر نور هدی لامع است و کوکب ملأ‬
‫اعلی ساطع ابر رحمت در فيضانست و آفتاب موهبت درخشنده و‬
‫تابان نسيم عنايت در هبوبست و نفحه جنّت ابهی  روح پرور شمال‬
‫و جنوب شرق منوّر است غرب معطّر است جهان معنبر . خوشا نفوسی‬
‫را که ديده بمشاهده اين انوار روشن نمودند و مشام باستشمام‬
‫اين رائحه مشکبار گلزار و گلشن کردند . ای احبّای الهی وقت آنست‬
‫که سرمست جام ميثاق گرديد و گريبان بمحبّت جمال رحمن بدريد‬
‫و در بزم پيمان ساغر عرفان بدست گيريد و مستانه و مشتاقانه‬
‫آهنگ تقديس و تنزيه حيّ قدير را بلند کنيد تا شرق و غرب منجذب‬
‫گردد و جنوب و شمال مشتعل شود.‬
(1) ای متمسّک بعروهء وثقی ، جهانی در جهد و کوشش است‬
‫و عالمی در سعی و کشاکش هر سری را سرّی است و هر نفسی را هوسی .‬
‫يکی در باديه عيش و عشرت سرگردان و ديگری در پی عزّت پويان‬
‫برخی در عقب منصب و بزرگی دوان و بعضی در تيه تجارت واله و‬
‫حيران و جمعی در صحرای وزارت و امارت افتان و خيزان و معدودی‬
‫بر سرير سلطنت معذّب و هراسان . اگر نصيحت الهی شنوی از جميع‬
‫اين انديشه‌ها آزاد شو و از کلّ اين آلودگی‌ها پاک و مبرّا گرد‬
‫و بندگی جمال ابهی  جو تا شهريار شهرياران گردی و سرور جهان آسمان شوی.‬
‫(1)  ای مقرّبان درگاه کبريا ، شمع هدی روشن است و‬
‫دلبر موهبت کبری شاهد انجمن جام ميثاق سرشار است و صهبای‬
‫الطاف نشئه اهل اشراق نور مبين از جبين ياران دلنشين ساطع است‬
‫و بارقه فجر صادق بر آفاق لائح ندای جان فزای جمال ابهی  از‬
‫ملکوت اخفی بلند است و فيض نامتناهی آن شمع ملأ اعلی شامل‬
‫حال هر عزيز و مستمند بدرقه عنايتش از جهان پنهان دمبدم ميرسد‬
‫و نفحه حيات ابديّه پی در پی ميدمد نسيم رخيم رياض احديتّش‬
‫ميوزد و مژدهء وصل ميدهد صيت بزرگواريش زلزله در آفاق انداخته‬
‫و آوازه تقديسش جهانگير گشته . با وجود اين اشراق بر آفاق گروه‬
‫کوران اين النّور المبين فرياد بر آرند و سر گشتگان اين‬
‫الحصن الحصين فرياد کنند و گمراهان اين السّبيل المستقيم‬
‫نعره زنند صمٌ بکمٌ عمیٌ فهم لايرجعون " کز شعاع آفتاب پر ز نور‬
‫غير گرمی می نيابد چشم کور"  ای کاش گرمی را نيز احساس‬
‫مينمودند . يکی گويد نصّ انجيل انقطاع بشارات است و ديگری‬
‫گويد ابديّت شريعت موسی مصرّح آيات تورات و قتل مدّعی‬
‫استقلاليّت و لو بظهور معجزات ديگری گويد ختميّت صريح قرآن است‬
‫و ديگری گويد موعود يوم مستغاث است . گروه کوران هر يکی در‬
‫صحرای حيرت سرگردان و شمس حقيقت از افق احديّت در نهايت اشراق‬
‫و پرتو پرحرارت شعاع لامعش فرياد بر آرد که ای ابرهای تار‬
‫و تاريک بقوّت حرارت چنان اين غيم کثيف را از هم متلاشی نمايم‬
‫که اثری از آن در آفاق نگذارم و بتمام قوّت اشراق نمايم . مقصود‬
‫اين است که اسم اعظم روحی لاحبّائه الفدا قوّت روحانيّتش چنان‬
‫در آفاق تأثير فرمايد که قواء متضادّه عالم ظلمانيرا در مغرب‬
‫نيستی متواری کند . هذا هو الحقّ المنير و ما بعد الحقّ الّا الضّلال المبين.‬
‫(1)  ای جانهای پاک ، پاکی و آزادگی بدلست نه بتن‬
‫بجانست نه بجامه و پيرهن . انسان اگر آلوده باين خاکدان گردد‬
‫جامه اگر پرند و پرنيان باشد چه فائده و ثمر دهد خلعت بايد‬
‫رحمانی باشد و پيرهن نورانی گردد . هر چه تعلّق بعالم بالا‬
‫دارد پاک و مقدّس است و آنچه از اين خاکدانست اگر ثمراتش‬
‫منتهی بجهان آسمان نگردد آلوده و ناپاک . بهر چه از حقّ دور شوی‬
‫و از يار مهجور گردی مذموم و منفور و بهر چه بدوست نزديک‬
‫شوی مقبول و ممدوح . انسان بايد نظر نمايد و بصر جويد آنچه‬
‫سبب دوريست از آن بيزار گردد و آنچه واسطه قرب و نور است بايد‬
‫بآن بيدار شود . خلق عالم کلّ مستغرق در بحور اين دار غرورند‬
‫و از حقّ و رضايش محروم و مهجور هر چيزی خواهند جز خدا و هر‬
‫دردی طلبند بجز دوا در هر رهی پويند جز سبيل هدی و هر‬
‫سخنی گويند بغير از ذکر دلبر بيهمتا . پس شما همّتی نمائيد‬
‫و قدرتی بنمائيد تا خفتگان بيدار گردند و بيهوشان هشيار شوند‬
‫بيگانگان آشنا گردند و گمراهان راه هدی پويند . چشمها کور است‬
‫و گوشها کر و زبانها گنگ کورانرا ديده روشن کنيد و گنگان را‬
‫زبان بگشائيد و کرانرا گوش هوش دهيد و مردگانرا زنده نمائيد‬
‫تا آنکه در درگاه احديّت موفّق بسنوحات رحمانيّت گرديد و در‬
‫آستان مقدّس مقرّب حضرت احديّت شويد از عالم مجاز نجات يافته‬
‫بحقيقت پی بريد.‬
‫(1)  ای دوست موافق ، در وقتيکه آتش حرب در اطراف‬
‫جهان شعله زده و روز بروز در ازدياد است و احزاب عالم مانند‬
‫گرگان خونخوار يکديگر را درانده و ميدرانند ما و شما در فکر‬
‫آنيم که آتش قتال خاموش گردد و نور محبّت بتابد و در بين ملل‬
‫و دول عالم الفت و يگانگی تأسّس يابد . جميع در فکر آنند که‬
‫بنيان انسانی خراب کنند ما در فکر آنيم که بنيان انسانی بلند‬
‫نمائيم جميع ميکوشند که نفوسی را هلاک نمايند ما در فکر آنيم‬
‫که حيات ببخشيم احزاب سائره جميع در دست سيف شاهر دارند‬
‫و ما الحمد للّه در دست شاخ زيتون و گل و رياحين داريم و‬
‫يقين بدان که عاقبت ما غالبيم و بعون و عنايت حقّ ريشه قتال‬
‫و نزاع را بر اندازيم و اساس محبّت و الفت بين جميع بشر‬
‫بگذاريم اينست نهايت آرزوی ما.‬
‫(1) ای حقيقت پرست ، جميع خلق پرستش اوهام‬
‫مينمايند و در تقاليد آباء و اجداد مستغرقند و بکلّی از اسرار‬
‫مکنونهء الهی بيزار مانند خر آسياب حرکت دوريّه مينمايند از‬
‫کون به مکوّن سير ميکنند از صبح تا شام خر آسياب بيچاره حرکت‬
‫ميکند ولی يک قدم پيش نميرود زيرا سيرش سير آسيابست جميع‬
‫ناس نيز در سير و حرکت از مرکز خاک تجاوز نکنند حول عالم‬
‫طبيعت طائفند . الحمد للّه تو پرواز نمودی و حرکت عمودی کردی‬
‫از عالم طبيعت بجهان ملکوت پی بردی شکر کن خدا را که چنين قوّتی‬
‫يافتی . پس تا توانی همّت را بلند کن و مقصد را ارجمند نما تا‬
‫طيور عقول را پرواز دهی و از ظلمت تقاليد نجات داده از عالم‬
‫طبيعت برهانی و بفضای نامتناهی ملکوت برسانی.‬
‫(100)  ای کنيز الهی ، چه قدر نيک بخت بودی که ندای‬
‫الهی شنيدی و آهنگ ملکوت ابهی  استماع نمودی و در محفل‬
‫محبّت و عرفان داخل شدی و نفحه طيّبه جنّت حيات بمشام آوردی .‬
‫امروز جميع محافل و مجامع و مساجد و صوامع تنزّه‌گاه خلق گشته‬
‫اوقاتی بظاهر بذکر و دعا مشغول و بالفت و محبّت مألوف‬
‫و لکن بحقيقت کلّ غافل و در شهوات نفسانيّه منهمک و باوهام و‬
‫آرزوی خويش مشغول نه قلبی پاک و نه جانی تابناک نه تضرّعی‬
‫و نه تبتّلی نه احساس روحانی نه انجذاب وجدانی نه محبّت‬
‫و الفت قلبی ولی محافل بهائی نورانيست روحانيست رحمانيست‬
‫محرّک قلوب و مبشّر ارواح انسانی . حال بدايت تأسيس است‬
‫عنقريب ترقّی خواهد نمود و بدرجه ئی رسد که اين محافل مجامع‬
‫ملکوت گردد و اين نفوس ملائکهء عالم لاهوت شوند.‬
‫(1)  ای عزيز من ، امروز جهان وجود مانند شخعليل‬
‫است لهذا محتاج طبيب جليل تا تشخيمرض کند و علاج سريع نمايد .‬
‫و اين مرض بداروی سياسی و درمان آزادی مداوا نگردد و علاج نپذيرد‬
‫زيرا مرض تعلّق باخلاق و وجدان دارد و مستولی بجان و دل انسان .‬
‫علاجی خواهيم که جانرا زنده نمايد و وجدان بپرورد و قلوب را‬
‫حيات تازه بخشد و نوع انسانی را بکمالات رحمانی تربيت نمايد .‬
‫يعنی شمس حقيقت بتابد و ابر رحمت ببارد و نسيم جانپرور بوزد‬
‫بهار روحانی جهان بيارايد و کوه و صحرا از فيض نامتناهی‬
‫الهی سبز و خرّم گردد طرف بستان حيات تازه جويد درختان برگ‬
‫و شکوفه نمايد و ميوه تر برآرد صحن چمن گلزار و گلشن گردد و‬
‫ازهار و رياحين بروياند و مرغان حدائق گلبانگی از اسرار‬
‫حقايق زنند و سامعان بوجد و طرب آيند . باری حال آن طبيب‬
‫روحانی بعالم ظهور قدم نهاد و تشخيمرض آفاق نمود و بتعاليم‬
‫و وصايا و نصايح علاج سريع کرد و دوای بديع بيان نمود تا‬
‫جنگ و جدال برخيزد و صلح و صلاح برانگيزد عداوت و نفاق که‬
‫مرض شديد آفاق است علاج گردد و خصومت و شقاق از بنياد بر افتد‬
‫جنگ بدل بصلح شود جفا نماند وفا رخ بگشايد تعصّب دينی و‬
‫نزاع مذهبی و جدال وطنی و مباينت و مغايرت جنسی نماند کلّ‬
‫احزاب حزب واحد گردد و جميع قبائل و امم از يک چشمه بنوشد و‬
‫روی زمين وطن مألوف عموم گردد و نوع انسان را مباينت اصول و‬
‫فروع نماند وحدت عالم انسانی در قطب اين جهان خيمه زند‬
‫عموميّت بشری بتأييد و توفيقات الهی رايت بر تلال و جبال و‬
‫سهول و قصور و بروج افرازد و بارياح محبّت حقيقی موج زند .‬
‫حال آن عزيز مهربان را همّتی نمايان بايد و نيّت خير بجان و‬
‫وجدان شايد تا خدمت بوحدت عالم انسانی نمايد و خير خواه عموم‬
‫بشر گردد و بوصايا و نصايح الهی عمل نمايد و بتعاليم جانپرور‬
‫حضرت بهاءاللّه قيام فرمايد غرب منوّر کند شرق معطّر نمايد‬
‫تا حيات ابديّه جويد و مانند کوکب صبحگاهی بر اعصار و قرون بتابد.‬
‫(1) چون جهان انسانی را ظلمات بيگانگی و تفرقه و‬
‫اختلاف و اجتناب و بغض و عداوت و جهل و نادانی و شهوات نفسانی‬
‫و درندگی حيوانی احاطه نمود افق عالم را شب تاريک مظلم کرد‬
‫بقسميکه بکلّی نور را فراموش نمودند و گمان کردند که ظلمت از‬
‫لوازم عالم بشريّتست و انفکاک ممتنع و محال . بغتةً نور حقيقت‬
‫دميد و افق عالم را روشن نمود و بارقه‌اش در شرق و غرب انتشار‬
‫يافت ديده‌هائی که صحيح و سالم بود بمشاهده آن نور فوراً‬
‫روشن شد امّا چشمهای ضعيف که در ظلمت عليل گشته از سطوع آن نور‬
‫خيره شده غافلان ديده برهم نهادند و چشم پوشيدند . آن نور‬
‫محبّت اللّه است و روح اللّه اتّحاد است اتّفاقست علم و عرفانست‬
‫فضل و کمالست جانفشانيست احساسات روحانيست صلح عموميست‬
‫ائتلاف عالم انسانيست وحدت بشريست و حقيقت صورت رحمانی .‬
‫(1)  ای دوستان حقيقی ، مکاتبات و مخابرات بدو‬
‫نوعست قسمی بواسطه اوراق و نوع ديگر برابطه قلب مشتاق .‬
‫آنچه بواسطه اوراق جميع نفوس مشترک و مقتدر بر آن ولی آنچه‬
‫بواسطه احساسات روحانی مخصواهل اشتياق و مختصّ باهل‬
‫اشراق . لهذا نامه‌ها فی الحقيقه واصل و تمنّاها بحقيقت‬
‫حاصل و مطمئن باشيد که هر يک در اين انجمن الهی حاضر و موجود خاطر‬
‫همدميد و محرميد و مؤانسيد . بايد روز بروز بر الفت قلوب‬
‫افزود و بوسايط اتّحاد نفوس تشبّث نمود تا ياران الهی سر خيل‬
‫وحدت عالم انسانی گردند و سبب راحت و آسايش کلّ خلق در اين جهان‬
‫فانی شوند . زيرا نادانی عالم انسانيرا سبب اضطراب و پريشانی‬
‫گشته و قوای شهوانی جميع بشر را اسير غل و زنجير کرده و نفوس‬
‫متنبّه نگردند که اين حيات بی‌ثباتست و تعلّق قلب را نشايد‬
‫لهذا کلّ منهمک در شهواتند و اسير نفس و هوی . ای ياران از طوفان‬
‫جهل و عمی موج بغضا برخاسته و سيل عداوت کبری شرق و غرب را‬
‫سراسر گرفته ظلمت عدوانست که محيط بر جهانست و تيغ جفاست که‬
‫در دست اهل خطاست نفسی انصاف ندهد و شخصی از اعتساف نگذرد .‬
‫اينست که در جهان فخر بدرندگيست و تيزچنگی و مباهات بخونريزيست‬
‫و پلنگی . ملاحظه نمائيد که خون بسی بيچارگان در ميدان جنگ‬
‫و جدال مانند سيل روان ولی ندانند که بجهت چه جان افشانند‬
‫و در چه سبيل خون خويش را فدا مينمايند . بسی نهالهای بيهمال‬
‫انسانی که در عنفوان شبابی از ريشه بر افتد و چراغهای عالم‬
‫انسانی ندرخشيده خاموش گردد غنچه‌های رنگين نشکفته مقطوع‬
‫شود و رياحين طيّبه معدوم گردد اين چه اعتسافست و اين چه ظلم‬
‫و عدوان . لهذا احبّای الهی بايد سبب اعتدال گردند و اين جهان‬
‫تاريک را تابناک کنند و بجميع بشر مهربان شوند و بيگانگانرا‬
‫آشنا دانند محرومانرا محرم لطف و احسان کنند و نادانانرا‬
‫برأفت کبری معامله نمايند خونخوارانرا بصفت فرشتگان‬
‫دلالت کنند که شايد از درندگی رها يابند و جفا را بوفا مبدّل‬
‫کنند خوی مظلومان گيرند و روش آوارگان پذيرند دل بجمال‬
‫باقی بندند و از عالم فانی بگذرند جهانرا آباد کنند و اساس‬
‫موهبت بنياد نهند سبب عزّت ابدی اهل آفاق گردند و در آنچه‬
‫ترقّی عالم انسانيست در جميع مراتب کوشند از رخاوت و فتور‬
‫در گذرند و در نهايت جهد و سعی کوشش نمايند تا ثمری از شجره‬
‫وجود ظاهر گردد و اثری از حيات مفقود باقی ماند.‬
‫(1)  ای مقتبس انوار هدی ، اگر در اين کور بديع و‬
‫دور جديد ببصر حديد ملاحظه نمائی مشاهده فرمائی که جهان در‬
‫اين تجلّی جمال قدم از مطلع اعظم بخلق جديد فائز گرديده و‬
‫حقيقت وجود بجميع کمالات غيب و شهود مزيّن گرديده انوار تقديس‬
‫ازافق توحيد بر مطالع تجريد ساطع گشت و غمام تسبيح بامطار‬
‫تمجيد هامع شمس حقيقت از برج اسد لامع شد و باشدّ حرارت در‬
‫اشرف نقطه ظاهر . حال بحسب ظاهر اگر چه آثار باهره اين طلوع‬
‫الهی بتمامه در حيّز شهود مشهود نه امّا در حقيقت وجود تحقّق‬
‫يافته و بمقتضای استعداد اين عباد ظاهر و عيان گردد.‬
‫(1)  ای حکيم حاذق ، تن ضعيف و جسم نحيف  امکان‬
‫بغايت عليل و بی‌نهايت نحيل و امراض و علل مزمن گشته چاره ئی‬
‫جز درياق فاروق نه و درمانی جز داروی اعظم نيست . علاج فوری‬
‫معجون حبّ جمال مبارک و درمان حقيقی شريعت مقدّسه حضرت‬
‫احديّت . حبّ اسم اعظم معجونست زيرا جامع جميع کمالات و شئونست‬
‫چون آن شمع در زجاجه آفاق برافروزد پروانه‌های کمالات از جميع‬
‫جهات طواف نمايد و شريعت مقدّسه هر چند مرکّب از احکام است ولی‬
‫فی الحقيقه بسيط است و مقدّس از ترکيب . باری بقوّه اسم اعظم‬
‫جسم و جان هر دو را شفا بخش.‬
‫(1)  ای کنيز الهی ، آنچه نگاشتی منظور نظر من گرديد‬
‫و بر مضمون وقوف يافتم . اگر از جام موهبت کبری مستی طلبی‬
‫منقطع از دنيا شو و بری از نفس و هوی شب و روز بکوش تا قوای‬
‫روحانيّه در دل و جان نفوذ يابد از جسم و جسمانی بگذر تا‬
‫قوای رحمانی جلوه نمايد . زيرا تا خاک پاک نگردد از فيض آسمانی‬
‫انبات نشود تا قلب صافی نگردد پرتو شمس حقيقت در آن نتابد .‬
‫از خدا خواهم که روز بروز بر لطافت قلب و بشارت روح و روشنائی‬
‫بصيرت و جستجوی حقيقت بيفزائی.‬
‫(1)  ای بلبل گلستان محبّت اللّه ، در اين عرصه هستی‬
‫که بن و بنگاه نيستی است صد هزار مشغوليّت موجود هر کس‬
‫بهوائی پرواز مينمايد و بمشغوليّتی مشغول و بهوسی مسرور و از‬
‫صهبائی مخمور . تو که طير آشيان احديّتی و حمامه حديقه عنايت‬
‫خود را باين شئون دانيه مشغول مکن و در اين باغ زخرف عالم‬
‫فانی لانه و آشيانه مگزين و در اين گلخن ظلمانی مأوی و مسکن‬
‫مخواه در حدائق قدس بر اغصان سدره منتهی بنغمه و ترانه بپرداز‬
‫و آغاز آواز کن و بعشق بازی با گل جمال لايزالی دمساز شو . قسم‬
‫بجوهر وجود که اگر باين مقام فائز گردی حنجرت مزامير آل داود‬
‫گردد و آوازت تنزيه و تقديس حضرت ربّ ودود.‬
‫(1)  ای دوستان اين بيسر و سامان ، خاکدان فانی‬
‫آشيان ترابيست زاغ و زغن را شايد و بوم شوم پرمحن را بايد .‬
‫طيور گلشن الهی آرزوی آشيانه رحمانی نمايند و دل بلانه تقديس‬
‫در سدره نامتناهی بندند . مرغان چمنستان حقيقت روضه رضوان‬
‫طلبند و بلبلان گلشن رحمانيّت رياض ملأ اعلی جويند تا بابدع‬
‫نغمات و احسن الحان در آن گلستان بسرايند . پس ای مرغان سحری‬
‫به نعت و ستايش حضرت رحمان بپردازيد و در نشر نفحات الهی‬
‫بکوشيد کأس هدايت کبری در دست گيريد و انجمن عالم را سرمست‬
‫کنيد نغمه ای  بنوازيد که حيات جاودانی بخشد و موهبت رحمانی .‬
‫قسم بجمال قدم که اين آواز شهنازيست که ذرّات کائنات را‬
‫بحرکت آرد و جميع موجودات را بوله و طرب اندازد ذلک من‬
‫فضل اللّه يؤتيه من يشاء و اللّه ذو فضل عظيم.‬
‫(1) ای ناظر بمنظر اعلی ، در اين چند روزهء حيات‬
‫دنيا خود را بآلايش و آرزوی آسايش آلوده منما . اگر راحت سرمدی‬
‫خواهی در صون حمايت جمال کبريا درآ و اگر نعمت ابدی جوئی‬
‫در ظلّ عنايت و الطاف رحمانی داخل شو . اين صون حمايت و ظلّ عنايت‬
‫انجذاب بنفحات قدس جمال احديّت است.‬
‫(1)  ای آتش افروخته شعله محبّت اللّه ،  در اين کشور‬
‫خاک دل بعالم پاک بربند و در اين عرصه تنگ آهنگ جهان پرگشايش‬
‫نما از قطره ببحر راجع شو و از ذرّه بشمس عائد از سراب‬
‫بدريای عذب فرات توجّه کن و از ظلمتکده تراب بمطلع آفتاب از‬
‫فقدان صرف بوجدان قدم روی نما و از اضمحلال بحت بوجود محض‬
‫راجع گرد از عدم بعالم قدم قدم نه و از بيچارگی بجهان آزادگی‬
‫نظر نما . ملجأ و پناهت ملکوت ابهاست و ملاذ و کهف امانت افق‬
‫اعلی، از چه افسرده ای  و از چه پژمرده؟ سر در گريبان خمول مبر‬
‫باوج قبول پرواز کن جان در اين خرابه زار آمال هدر مده فدای جمال جانان کن.‬
‫(1)  ای نسيم باغ محبّت اللّه ، اگر هزيز عرفان خواهی‬
‫بوی خوش رحمن بجو و اگر مرور در ديار ياران طلبی لطيف‬
‫و خفيف شو . در محفل روحانيان چون شمع جمع برافروز و در مجلس‬
‫ربّانيان چون مشعل عرفان بسوز . اگر زندگانی باقی خواهی‬
‫نفحه الهی بمشام آر و اگر حيات جاودانی جوئی در ظلّ کلمه الهی‬
‫درآ . اگر روشنائی ملکوت جوئی رخ بنضره رحمن بيارا و اگر‬
‫راحت جان و آسايش وجدان طلبی در ظلّ سدره منتهی بياسا . آنچه‬
‫ملاحظه نمائی هباءً مُنبثّ است و سراب بی‌اصل ظلّ و شبح است‬
‫و اوهام بی‌فرع . اگر اساس و اصل جوئی عالم حقيقت است و‬
‫بدرقه عنايت تا توانی اين مقام طلب و تا قوّت و قدرت‬
‫داری در پی اين مطلب بکوش.‬
‫(1) ای بندهء الهی ، بازرگان ربّانی شو و از اقليم‬
‫امکان با متاعی مقبول در ساحت رحمن بکشور لامکان حرکت نما‬
‫تا هر زيان سود بی‌پايان شود و هر خسران ربح روضهء رضوان‬
‫گردد . زيرا عالم امکان بپايان سودش زيان است و ربحش خسران .‬
‫امّا در جهان الهی چون ببازار رحمانی درآئی مظهر فضل و احسان‬
‫گردی و بمتاع خسروان پی بری و از جوهريان گردی لئالی لئلاء‬
‫بدست آری و ياقوت و مرجان مبذول داری تجارت اين است و‬
‫بازرگانی آن . پس تا توانی ربح عظيم جو و اين کنز جليل طلب‬
‫تا ثروتی باهظه بينی و غنائی طافح.‬
‫(1) ای زنده بنفحات محبّت اللّه ، زبان بذکر الهی‬
‫باز کن و در فضای جان فزای عرفان پرواز کن بياد حقّ دمساز باش‬
‫و با نفحات اسرارش همراز . عنقريب جهانيان را در زير خيمه‬
‫يک رنگ يابی و جميع اين شئون زخرفيّه از حشمت و دولت و ثروت‬
‫و مکنت را هباءً مُنبثّاً مشاهده کنی . پس تو ای طير آشيان ايقان‬
‫توجّه بعالم ديگر کن و در دريای بيکران معرفت الهی سير‬
‫و سفر نما . اگر جمالی جوئی جمال باقی بجو و اگر کمالی‬
‫خواهی اخلاق حضرت رحمانی طلب تا از مطلع امکان بانوار حشمت‬
‫بی‌پايان ظاهر گردی و از مطلع عالم بشعاع اعظم لايح شوی .‬
‫طوبی للثّابتين طوبی للرّاسخين و البهاء و الرّوح علی احبّاء‬
‫الرّحمن فی جميع الشّئون و الاحوال.‬
‫(1) ای صدر منشرح بذکر اللّه ،  اين عالم امکان‬
‫ظلمتگاه غموم و هموم جسمانی و روحانی و تنگنای محنت و مشقّت‬
‫عنصری و وجدانيست صحرای دلگشايش سجن سجّين است و رياض‬
‫جانفزايش اسفل سافلين شهد شيرينش حنظل و سمّ عظيمست و‬
‫درياق اعظمش زهر بی‌مثل و نظير حلاوت نوشش سمّيّت نيش است و‬
‫صباحيّت رويش زشتی رخسار و جبين عزّت بی‌پايش ذلّت پايدار‬
‫است و ثروت بی‌پايانش فقر و مسکنت بيشمار . لکن از افق اين‬
‫امکان آفتاب انوری طالع و از مشرق اين اکوان نيّر اعظمی لائح‬
‫که ظلمت شديدش را مبدّل بصبح اميد نمايد و طوفان اعظمش را‬
‫راحت بی‌بديل سمّ ناقعش را شهد فائق کند و زهر قاتلش را ثمره‬
‫نخل باسق نمايد محنت شديدش را راحت جان نمايد و آلام عظيمش‬
‫را موهبت وجدان کند . آن کوکب لامع و بدر ساطع آفتاب محبّت اللّه‬
‫است و نيّر انقطاع از ماسوی اللّه و قيام باعلاء کلمة اللّه و نشر‬
‫نفحات اللّه و شعله نورانی هدايت اللّه ، پس جهدی بايد که باين‬
‫مقام بلند اعلی رسيم و از اين کأس احلی نوشيم.‬
‫(1)  ای ابن ملکوت ، انسان چه قدر بزرگوار است اگر‬
‫در ره پروردگار بپويد و چه قدر جميل است اگر نور الهی در جبين‬
‫بتابد و چه قدر داناست اگر از عالم ملکوت خبر گيرد و چه قدر‬
‫تواناست اگر در سبيل الهی استقامت نمايد و چه قدر بيناست‬
‫اگر مشاهده انوار جمال فرمايد و چه قدر شنواست اگر ندای حقّ‬
‫بشنود . پس شکر کن خدا را که ندای الهی بگوش هوش رسيد و‬
‫جان و دل بجوش و خروش آمد . پس قدم استقامت ثابت و راسخ دار‬
‫تا روز بروز اين موهبت بيفزايد و عالم وجود بيارايد.‬
‫(1) ای طالب حيات ابديّه ، بدانکه بشر دو قسم است .‬
‫قسمی ناسوتی که اسير عالم طبيعتند و نهايت آمال و آرزو‬
‫ترقّيات در مادّيّات خواهند . مثل آنان مثل حيوانات سائره‬
‫است حيوان نيز اسير عالم طبيعت است نهايت اينست که انسان‬
‫طبيعی اندکی اشرف از حيوان طبيعی است . و قسم ديگر از بشر‬
‫انسان علويست و شخآسمانی و نفس رحمانی و منجذب ملکوت الهی‬
‫اين نفوس انبيا و اوليای الهی هستند . حال چون ترا فطرت علوی‬
‫و همّت بلند بايد تحصيل تعاليم الهی نمائی و بموجب وصايا و‬
‫نصايح آسمانی عمل کنی و تخلّق باخلاق رحمانی جوئی و منجذب‬
‫نفحات قدس شوی تا بنفثات روح القدس زنده گردی و خود را تربيت‬
‫نموده سبب تربيت و هدايت ديگران گردی . اگر باين مقام بلند‬
‫اعلی رسی بآب عرفان و نار محبّت اللّه و روح موهبت اللّه تعميد‬
‫يابی و بحيات ابديّه فائز شوی.‬
‫(1) الحمد للّه از فيض رحمانی در اين عصر ربّانی مستفيض‬
‫شدی و سطوع نور ملکوتی مشاهده کردی . اميدوارم که در عالم انسانی‬
‫ترقّی نمائی تا بنفثات روح القدس حيات جاودانی يابی . سؤال‬
‫از ترقّی حقيقت انسانی نموده بودی بدانکه ترقّيات بر دو قسم‬
‫است يکی ترقّی در مراتب است و ديگری ترقّی در کمالات . ترقّی‬
‫در مراتب در اين جهانست مثل اينکه ملاحظه ميکنی که جسم انسان‬
‫اوّل در رتبه جماد بود بعد از رتبه جماد برتبه نبات رسيد‬
‫و از رتبه نبات برتبه حيوان و از رتبه حيوان برتبه انسان طيّ‬
‫مراتب کرد اين ترقّی در مراتب در اين جهان اضداد است . و ترقّی‬
‫ديگر ترقّی در کمالات است و چون کمالات الهيّه نامتناهيست لهذا‬
‫از برای انسان در اين جهان و جهان ديگر هر دو ترقّی در کمالات ميسّر‬
‫و محقّق . مثلاً کمالی از کمالات الهيّه علم است و علم الهی غير‬
‫متناهی پس در جميع عوالم الهی اين کمال بمنزله آفتابست‬
‫و فائض بر کائنات و کائنات در جميع عوالم مستفيض از شمس علم و‬
‫چون فيض نامتناهيست مستفيض نيز مستديم و مستمرّ است . پس فيض‬
‫الهی در اين جهان و جهان ديگر بر حقيقت انسان دوام و استمرار‬
‫دارد لهذا حقيقت انسان را اکتساب کمال و ترقّی در جميع عوالم‬
‫الهی مقرّر و مسلّم اينست که در کتب مقدّسه اشاره بر آن شده است‬
‫که بعد از صعود نفسی بايد از برای او خيرات و مبرّات نمود و اين‬
‫خيرات و مبرّات سبب رفع درجاتست . پس معلوم شد که ترقّی از برای‬
‫انسان يعنی اکتساب کمالات الهی و فيوضات نامتناهی در هر‬
‫عالمی جائز . امّا ظهور انسان در اين عالم بجهت ترقّی در مراتب‬
‫است و کمالات هر دو و امّا در جهان ديگر ترقّی منحصر در کمالات‬
‫الهّيه است . اميدوارم که موفّق بخدمت ملکوت اللّه گردی و چنان‬
‫منجذب روح القدس شوی که واله و حيران گردی.‬
‫(1) ای مهتدی بنور حقيقت ، هيکل انسانی مانند‬
‫مشکاتست و قلب بمثابه زجاج و محبّت اللّه مانند سراج .‬
‫چون چراغ روشن گردد لاله نورانی شود و مشکاة جسمانی نيز روشن‬
‫و متلألئ گردد . پس شکر کن خدا را که اين شعلهء نورانی و لمعه‬
‫رحمانی در مشکاة هيکل جسمانی و زجاجه قلب روحانی افروخته گشت.‬
‫(1)  ای بلند اختر و نيکو طالع ، چه قدر خوشبخت بودی‬
‫که در اين عصر انوار بيدار شدی و مشاهده آثار تجلّی پروردگار نمودی‬
‫ندای ملکوت شنيدی و گلبانگ بلبل معانی در حدائق الهی‬
‫استماع نمودی از عالم بشر بودی بملکوت جليل اکبر پی بردی‬
‫از اقليم ناسوت بودی بعالم لاهوت رهبر گشتی از مدعوّين بودی از‬
‫مختارين گشتی . پس شکر کن خدا را که چنين موهبتی مبذول داشت و‬
‫چنين نعمتی شايان و رايگان فرمود و بشکرانهء اين الطاف بوصايا و‬
‫نصايح جمال ابهی  روش و سلوک نما تا عالم انسانی را شمعی‬
‫نورانی گردی و جنّت ابهی  را شجری پربار و ثمر شوی بلکه سبب‬
‫هدايت ديگران نيز گردی . انسان الهی را دو مقام يکی استفاضه و‬
‫ديگری افاضه استفاضه از فيض ملکوت کنند و افاضه بابناء ناسوت نمايند.‬
‫(1)  ای ياران روحانی ، انسان بتن ذی روح است و‬
‫جنبنده و بجان و وجدان تابنده و درخشنده . امّا جهانيان عموم‬
‫حيوان متحرّکند و ذی روح بی‌فتوح مگر جانی که بجانان رسد و‬
‫وجدانی که پرتو مهر تابان گيرد انسان زمينی آسمانی شود‬
‫و شخناسوتی لاهوتی گردد شيطانی رحمانی شود ظلمانی‬
‫نورانی گردد اغيار يار شود بيگانه آشنا گردد و باسرار‬
‫ملکوت ابهی  پی برد و بقوّه عشق جمال ابهی  آگاه رمز مصون و سرّ‬
‫مکنون شود دمی نياسايد و خويش را بآلايش فانی نيالايد و بجز‬
‫در کوی دوست نياسايد خويشتن را جز بمواهب جمال مبارک‬
‫نيارايد پس ترقّی حقيقی را آنچه بايد و شايد اينست .‬
‫اميدوارم که بهائی حقيقی گرديد و بنهايت خلودر سبيل‬
‫الهی سلوک نمائيد تا از روش و منش و کوشش شما رايحه طيّبه‬
‫محبّت جمال ابهی  روحی لاحبّائه الفدا استشمام گردد.‬
‫(1) ای دو بنده آستان الهی ، الطاف نامتناهی شامل‬
‫گشت تا حامل امانت عظمای الهی گرديد و آن محبّت دلبر آفاق‬
‫است . فيضی در عالم وجود اعظم از حبّ نيست اينست آيت کبری‬
‫اينست امانت عظمی ولی چون شرائط و شواهد آن بسيار عظيم است‬
‫لهذا جميع کائنات تحمّل آن نداشت و استعداد و قابليّت ظهور آنرا‬
‫نيافت لهذا از حمل آن عاجز و قاصر بود اين موهبت تخصيبعالم‬
‫انسان يافت . اگر چنانکه بايد و شايد شرايط و شواهد در نفسی‬
‫تحقّق يابد فتبارک اللّه احسن الخالقين ظاهر و آشکار گردد .‬
‫(1)  ای ياران الهی و دوستان حقيقی ، پروردگار عالميان‬
‫جميع کائنات را بفيض رحمانيّت از کتم عدم بحيّز وجود آورد و از‬
‫کنز غيب بعرصه شهود هر حقيقتی از کائنات را بفضائل و کمالاتی‬
‫که بمقتضی رتبه و صقع آن شیء است تخصيداد که آن خصائو‬
‫فضائل و کمالات سعادت ابديّه و جنّت حقيقيّه آن شیء گردد و چون‬
‫از آن خصائل و فضائل محروم شود در اسفل جحيم و سعير مطمور گردد .‬
‫پس معلوم و واضح شد در صحن منزل و طرف کهسار چون گل و رياحين‬
‫بروياند گلشن بهشت برين گردد و چون از اين فيض عظيم محروم‬
‫شود و از اين نعيم مقيم ممنوع گلخن جحيم سعير گردد و قس علی‬
‫ذلک سائر الکائنات و الموجودات . از جمله ممکنات حضرت مقدّس‬
‫انسانست که اين حضرت ملکوتی را حضرت لاهوت بفضائل و خصائو‬
‫خصائلی مشرّف و ممتاز فرموده است که عين اعين موجودات است و‬
‫روح حقائق ممکنات . از جمله خصائملکوتی اين حقيقت مقدّسه‬
‫عقل و هوش است و عدل و انصاف از فيض سروش و اين قوای الهيّه‬
‫باو عنايت شده که در حيّز فعل مجری دارد نه مهمل و معطّل‬
‫انگارد . مثلاً عقل عنايت شده است که در مبادی و عواقب نور بفکر‬
‫ثاقب تعمّق نمايد و تأمّل کند تا اعمال و افعال صحيح و سقيم را‬
‫امتياز دهد و مضرّ و نافع را ادراک کند و بعدل و انصاف حرکت‬
‫نمايد و مظهر لطف رحمن شود و مطلع انوار رحمت حضرت يزدان و‬
‫اين دو قوّه قدسيّهء عقل و عدل دو آيت کبرای ربّ منّان است.‬
‫(1) ای دو موقن باللّه ، شکر کنيد خدا را که منظور نظر عنايتيد‬
‫و موفّق بموهبت حضرت احديّت پرتو الطاف بر سرداريد و به‬
‫بندگی آستان مقدّس موفّق چه نعمتی است اعظم از اين اگر قدر‬
‫بدانيد و الّا ملاحظه نمائيد که آفتاب ميدرخشد و ابر نيسانی‬
‫ميبارد و نسائم ميوزد و هر گياهی نشو و نما مينمايد ولی از‬
‫اين موهبت ابداً خبری ندارند لهذا طرب و سروری حاصل‬
‫ننمايند . امّا احبّای الهی اميد است که از حرارت شمس حقيقت‬
‫و ريزش باران موهبت و وزيدن نسيم عنايت با خبر باشند و‬
‫انشاء اللّه بمبارکی اين احساسات رحمانيّه برکت در جميع‬
‫شئون حتّی الاولاد حاصل گردد.‬
‫(1) ای ورقه موقنه ، انسان را در اين خاکدان بقائی‬
‫نه چه که مرغ چمنستان و مرغزار ملکوتست لهذا در اين ماتمکده‬
‫فانی بر دو قسم منقسم گردند . يک قسم طير ترابی گردند و بال‬
‫و پر بآب و گل آلوده نمايند و از صعود باوج عزّت قديمه باز مانند‬
‫و مظهر ثمَّ رَدَدْناهُ أَسْفَلَ سافِلين شوند قسم ديگر اجنحه تقديس‬
‫بگشايند و در سبيل الهی شهيد گردند و بفضای جانفزای الهی پرند.‬
‫(125)  ای ثابت بر عهد و پيمان ، مکتوب اخير بتاريخ‬
‫بيست و ششم ربيع ثانی واصل و بر مضمون بدقّت تمام اطّلاع حاصل‬
‫گرديد . حقيقت حال همانست که مرقوم نموديد همه چيز را بايد‬
‫ترک کرد و بنشر نفحات مشغول شد چه قدر خوب عبارتی است اين‬
‫عبارت که مرقوم نموديد الارض فراشی و السّماء غطائی اتّباعاً‬
‫لمرضاته و حبّاً لاحبّائه اينست مسلک ابرار و اينست منهج‬
‫احرار . انسان تا آزاد نگردد از عهده خدمت بآستان الهی بر نيايد‬
‫تا از ذلّت تعلّق باينعالم نجات نيابد عزّت ابديّه رخ نگشايد‬
‫هر مرغی تا در حضيض ادنی بال و پر را بآب و گل آلوده دارد باوج‬
‫اعلی نرسد . اميدوارم که همين قسم که مرقوم نموديد مؤيّد و موفّق‬
‫گرديد اين سُلّم آسمانست و اعلی مدارج عالم انسان چون باين‬
‫مقام توجّه نمايد و آرزوی اين رتبه نمايد من فی الوجود در ظلّ‬
‫آنست ديگر خانه و کاشانه را چه کند . هر طير الهی را لانه و آشيانه‬
‫قلوبست و مقرّ در دلها کند و مسکن در افئده نمايد و چون باين مقام‬
‫بلند اعلی رسد هر خانه خانه او و هر کاشانه لانه و آشيانه او تا‬
‫توانی در فکر آن باش اميدوارم که از هر جهت مؤيّد و موفّق گرديد.‬
‫(1)  يا من انجذب من نفحات القدس ، در اين عالم کون‬
‫و ايجاد نفوس انسانی مختلف و متنوّع و حقائق من حيث الاستعداد‬
‫و قابليّت متفاوت . نفوسی مستعدّ اقتباس انوار توحيد از زجاجه‬
‫سراج تقديسند و نفوسی منجذب شئون ظلمات اهل تحديد بعضی‬
‫مشام پاک دارند از نفحات قدس معطّر کنند و بعضی مزکوم و از‬
‫روايح طيّبه نصيب و بهره نبرند و برخی چون حيوانات کثيفه‬
‫از روايح کرهه متلذّذ گردند . باری تو شکر کن که استعدادی‬
‫مبارک داشتی که چشم بصيرت گشودی و از اهل مکاشفه و شهود گشتی‬
‫و مشاهده انوار رحمن نمودی و ملاحظه آيات کبری کردی و در انجمن‬
‫يزدان داخل شدی و بفردوس سبحان پی بردی و از معين صافی‬
‫حيوان نوشيدی و از شهد عرفان چشيدی و بملکوت الهی توجّه نمودی.‬
(1) ای ثابتان ، هر چند انسانرا خداوند پاک از مشتی‬
‫خاک خلق فرمود ولی در اين صدف دُرّی در نهايت درخشندگی و روشنی‬
‫آفريد که پرتوش خاور و باختر را نورانی نمايد و آن گوهر مهر حضرت يزدانی است.‬
‫(1)  ای کنيز عزيز حقّ ، آنچه مرقوم نمودی ملاحظه‬
‫گرديد . از خدا خواهم که در صون حفظ و حمايت الهيّه کلّ محفوظ‬
‫و مصون باشيد و هميشه متذکّر بذکر الهی و متنبّه و مبتهل و متضرّع‬
‫بملکوت رحمانی شويد تا آسايش جان يابيد و راحت وجدان .‬
‫و ممکن نيست انسان بغير از ذکر الهی در حالتی از حالات راضی‬
‫شود تذکّر است که سبب اطمئنان قلوب است توکّل است که سبب‬
‫انشراح صدور است تضرّع است که سبب تقرّب بدرگاه کبرياست‬
‫تبتّل است که سبب روشنائی جانست . اميدوارم که هميشه مشام را‬
‫باين نفحات طيّبه معطّر داريد.‬
‫(1) ای ناطق بذکر الهی ، گويند انسان ناطق است‬
‫يعنی مدرک حقائق کلّيّه و واقف اسرار معانی معقوله ولی در‬
‫نزد حکمای حقيقی الهی و درگاه حضرت نامتناهی نطق ثنای‬
‫جمال قدم است و بيان اوصاف اسم اعظم و الّا حيوان صامت به از‬
‫انسان ناطق نادان فخر دانايان و سرگشته و حيران به از مدّعی‬
‫علم و عرفان رَبِّ زِدْنِيْ فِيْکَ تَحَيُّراً.‬
‫(1) ای بنده صادق بهاء اللّه ، نامه شما رسيد و از مضمون‬
‫نهايت سرور حاصل گرديد زيرا دليل بر ثبوت بر ايمان و استقامت‬
‫بر عهد و پيمان بود . امروز اعظم اوصاف و نعوت ثبوت و استقامت است‬
‫زيرا امتحانات در نهايت قوّت . حمد خدا را که تو موفّق باستقامتی‬
‫از خدا خواهم که روز بروز بر استقامت بيفزائی تا مانند بنيان‬
‫متين مقاومت دريای امتحان نمائی . نفوس بشر مانند شجرند‬
‫يعنی درختانی که ريشه ندارند باندک بادی از بيخ بر افتند‬
‫و امّا اشجاری که ريشه دوانند و محکم و متين گردند از بادهای‬
‫شديد متزلزل نشوند لهذا برگ و شکوفه و ثمر بخشند . ای عزيز‬
‫روحانی از حکمت نماز سؤال نموده بودی بدانکه نماز فرض است‬
‫و واجب و بهيچ عذری انسان معاف از صلاة نشود مگر عاجز باشد يا‬
‫خود محذور کلّی واقع گردد و حکمتش اينست که نماز عبارت از‬
‫ارتباط بين عبد و حقّ است زيرا انسان در آن ساعت بدل و جان‬
‫توجّه بحضرت يزدان کند و بحقّ مؤانست جويد و محبّت و الفت‬
‫نمايد . عاشق را لذّتی اعظم از مکالمه با معشوق نيست و طالب‬
‫را نعمتی بهتر از مؤانست با مطلوب نه اينست هر نفس منجذب‬
‫بملکوت الهی نهايت آرزويش که وقتی فراغت يابد و بمحبوب‬
‫خويش تضرّع و زاری کند طلب الطاف و عنايت نمايد و مستغرق‬
‫در بحر خطاب و تضرّع و زاری گردد و از اين گذشته صلاة و صيام سبب‬
‫تذکّر و تنبّه انسانست و حفظ و صيانت از امتحان .‬
‫(1) ای بنده حقّ، در آستان مبارک مذکوری و در انجمن‬
‫ياران مشهود بنده درگاهی و بر سرّ حقيقت آگاه در نماز‬
‫و نياز صبحگاه بکوش تا انتباه روز بروز بيشتر گردد و بقوّه‬
‫معرفت اللّه پرده اشتباه اهل شبهات را بدری و آن نفوس را‬
‫بهدايت کبری مهتدی فرمائی چون شمع در هر جمع نور عرفان مبذول داری .‬
‫(1) ای ناطق بذکر حقّ ، ذکر الهی چون باران و شبنم‬
‫است که گل و رياحين را طراوت بخشد و لطافت دهد و سبز و خرّم‬
‫کند و لطيف و بديع گرداند وَ تَرَی الأرضَ هامدةً وَ إذا أَنزلنا‬
‫عَليهَا الماءَ اهتزَّتْ وَ رَبَتْ وَ أَنْبتتْ مِنْ کُلِّ زوجٍ بهيجٍ . پس شب‬
‫و روز بذکر الهی مشغول گرد تا طراوت بی‌منتهی يابی و لطافت بی‌پايان حاصل کنی .‬
‫(1)  ای بنده الهی ، فيض نامتناهی در هر صبحگاهی‬
‫گواهی بر تضرّع و ابتهال عبدالبهاء مينمايد لهذا بايد هر‬
‫نفس آگاهی کما هی بهره ئی از اين فيض روحانی يابد و آن اينست‬
‫که در بامداد بنماز و نياز پردازد و متضرّع الی اللّه گردد‬
‫و فريضه صلات را مجری دارد تا مشام برايحه طيّبه رياض عنايت‬
‫متلذّذ شود و روح حيات جديد يابد و حقيقت انسان مرآت‬
‫تجلّيات حضرت رحمن گردد .‬
‫(1) ای بنت ملکوت ، بدان که مناجات و صلات آب‬
‫حياتست سبب زندگی وجود گردد و لطافت و بشارت نفوس شود .‬
‫تا توانی مواظبت نما و ديگران را بمناجات و صلات بخوان .‬
(1) ای بنده بها ، از خدا بخواه که بسرّ فدا آگاه‬
‫گردی تا در پناه غيب بياسائی و راه بملکوت پنهان جوئی که‬
‫در هر شام و صبحگاه موهبت جديدی يابی و کنزی بی‌پايان جوئی .‬
‫عبادت مغناطيس موهبت است و عبوديّت وسيله حصول اعظم عنايت‬
‫باين دو تمسّک جو و آنچه خواهی بخواه .‬
‫(1) ای طالبان جمال ذوالجلال ای محرمان کعبه‬
‫خداوند متعال ، بکمال سرور و فرح و شادمانی بشکرانه حضرت‬
‫رحمانی پردازيد که راه بکوی او يافتيد و بسوی او شتافتيد‬
‫و مشاهده پرتو روی او نموديد و سرمست نسيم مشکبوی او گرديديد‬
‫از جوی دلجوی او نوشيديد و مفتون خلق و خوی او گشتيد جام‬
‫هدايت کبری بدست گرفتيد نوشيده و سرمست شده از بند نيست و‬
‫هست رهيديد عاشق آن جماليد و مشتاق مشاهده روی ذوالجلال‬
‫اين نعمت ابديّه است و اين موهبت سرمديّه قدرش را بدانيد و‬
‫بشکرانه لسان بگشائيد .‬
‫(1) ای ياران عبدالبهآء ، آنچه نگاشته بوديد‬
‫ملاحظه گرديد حمد خدا را دليل بر ثبوت و استقامت بر امر اللّه و‬
‫توجّه قلب بملکوت اللّه بود . ای ياران هيچ ميدانيد که که هستيد‬
‫و چه هستيد شما ياران بهائيد و دوستان جمال کبريا قدر اين‬
‫مقام را بدانيد و بآنچه سزاوار و لايق اين عطاست قيام نمائيد‬
‫بنده آن بارگاه را آگاهی بايد و جانفشانی شايد و روحانيّت صبحگاهی‬
‫لازم و انجذابات روحانی واجب اميدوارم که بجميع اين مقامات موفّق گرديد .‬
(1) ای ياران الهی ، شکر کنيد خدا را که مورد نظر‬
‫عنايت شديد و مظهر الطاف حضرت احديّت از پرتو هدی روشن گشتيد‬
‫و برشحات سحاب عنايت پرطراوت و لطافت . اندر اين گلشن فيض‬
‫عظيم را ملاحظه نمائيد که مانند نسيم بهشت برين اين کشت زار را‬
‫سبز و خرّم نمود و هر يک آن نفوس را از اشجار جنّت فرمود . هر چند‬
‫اين موهبت هنوز چنانکه بايد و شايد در معرض شهود جلوه گر نگشته‬
‫و قدرش معلوم نيست امّا عنقريب فراز و نشيب عالم از اين نور‬
‫مبين بهره و نصيب گيرند آنوقت معلوم و مشهود شود که سرّ وجود‬
‫چه موهبتی در عرصهء شهود ظاهر فرمود و هر يک از ياران مانند مه‬
‫تابان در افق عزّت جاودان رخشنده و درخشنده و ظاهر و عيان‬
‫گردند . قسم بآن روی روشن و جبين ساطع بنور مبين تاجهائی بر‬
‫سر نهاده‌ايد که گوهر و لئالی آن اعصار و قرون را روشن و منوّر‬
‫نمايد شکر کنيد خدا را .‬
‫(1) ای خسرو کشور معنوی ، هر انسانی که در اين بساط‬
‫رحمانی وارد و در سايه حضرت يزدان داخل و در گلشن عنايت از‬
‫دست ساقی باده احديّت سرمست گردد خسرو آفاقست و کوکب اشراق‬
‫سلطنت دو جهان نمايد و حکومت اقاليم دل و جان فرمايد . ملوک‬
‫عالم مملوک در قيد بستگی و مفلوک ولی ياران شهرياران کشور‬
‫آزادگی‌اند و کواکب روشن آسمان تقديس و پاکی . عنقريب عزّت‬
‫روحانيّه و عظمت معنويّه رحمانيّه ياران الهی حيرتبخش‬
‫عقول و افکار گردد و ثابت و محقّق شود که ملک باقی چه لذّت و‬
‫عظمت و شادمانی دارد . قسم باسم اعظم که هزار سلطنت آفاقی را‬
‫بجوی نخرند و عزّت دنيوی را به توهّمی تبديل ننمايند پس‬
‫شادمانی لازم اين کامرانی .‬
‫(1) ای بنده حقّ، در آستان مقدّس دربانی لهذا‬
‫سلطانی بلکه ملوک عالم مملوک چنين بنده‌اند و سلاطين ارض‬
‫خادم چنين عبد مستمند . شهرياران هر چند صف جنگ بيارايند و‬
‫آهنگ فتح و ظفر بلند کنند جهان‌گير شوند و جهانی را اسير زنجير‬
‫نمايند و لکن مغلوب نفس خويشند و مقهور هوای خود . در اين مقام‬
‫عبد ذليلند و بندهء حقير و ساقط التّدبير ولی بندگان آستان‬
‫مقدّس هر چند بظاهر اسير زنجير گردند ولی بحقيقت جهانگيرند و‬
‫در اوج عزّت ابديّه مانند مهر منير قعر چاه آنان را اوج ماه است‬
‫و حصير فقر و فنا سرير سلطنت عظمی امّا چه سلطنتی سلطنت آسمانی‬
‫و تاجداری ابدی نه سروری اين خاکدان فانی . پس بکوش تا در‬
‫فوج روحانيان سلطان فرقهء رحمانيان گردی و سرهنگ سپاه ربّانيان .‬
‫(1)  ای کنيزان يزدان ، ملاحظه کنيد که فضل و عنايت‬
‫جمال قدم چه کرده و مواهب اسم اعظم چه نموده بانوهای اعظم‬
‫عالم آرزوی کنيزی بنده ئی از بندگانش مينمودند و محروم شدند‬
‫و مأيوس گشتند و شما را بکنيزی خودش مخصّداشت و در ظلّ‬
‫عنايتش مأوی داد و بآستانش نسبت بخشيد . پس شب و روز را‬
‫چون يوم نوروز بشادی و طرب و جذب و وله بگذرانيد که چنين‬
‫تاجی بر سر نهاديد و چنين طوقی در گردن کرديد چنين قميصی‬
‫در بر نموديد و چنين خاتمی در خِنْصر کرديد بشری لَکُنَّ من هذا‬
‫الفضل العظيم يا اماءَ الرّحمن .‬
‫(1) ای صادق من ، راستی و درستی و حقّ پرستی صفت‬
‫راستانست و سمت پاکان . صدق بهترين صفتی است از صفات زيرا‬
‫جامع کمالاتست چه که شخصادق محفوظ از جميع آفات و متنفّر‬
‫از جميع سيّئات و مصون از کلّ خطيئات زيرا جميع اخلاق و اعمال‬
‫مذمومه ضدّ صدقست و شخصادق از جميع آنها گريزان . اميدوارم‬
‫که اين نام مبارک در تو مطابق مسمّی باشد و سبب شوی که‬
‫جمعی را صدق و راستی تعليم دهی و بامانت و ديانت و حقّپرستی تمسّک نمائی .‬
‫(1) ای مؤمن و موقن بآيات اللّه ، در اين ايّام که‬
‫جميع آفاق امکان از آثار قدرت و عظمت امر حضرت رحمن مشرق‬
‫و لائح و تأييدات ملکوت اعلی و جبروت ابهی  متتابع و متواصل‬
‫و قلوب مخلصين از اين انوار چون صبح صادق لامع و ساطع و نسائم‬
‫جانبخش از رياض الطاف در هبوب و ظاهر و از جهتی ارياح شديده‬
‫افتتان و امتحان در هيجان و امواج بلايا و رزايا متواصل باوج‬
‫آسمان از جهتی اعداء اللّه از جميع جهات مهاجم و سهام بغضا‬
‫مترادف و آتش ظلم و طغيان ستمکاران شعله‌انگيز و از جهتی‬
‫دسايس و فساد و فتنه فتنه جويان متواصل و اين بندهء درگاه فريد‬
‫و وحيد سپر جميع اين سهام گشته و بايد ليلاً و نهاراً بمدافعه در جميع‬
‫نقاط ارض قيام و مهاجمهء  کلّ را مقابله نمايد لهذا بايد‬
‫احبّای الهی که در اطراف و اکناف هستند شب و روز بکمال‬
‫تضرّع و ابتهال بدرگاه الهی عجز و نياز آرند و گريه و زاری کنند‬
‫که جنود ملأ ابهی  از ملکوت غيب نصرت و ياری فرمايد زيرا اين‬
‫شدّت صدمات را قوّت ملکوتی مقاومت تواند و اين کثرت مهاجمات‬
‫را سدّی جبروتی شايد که مقابل ايستد . و همچنين نصرت اين امر‬
‫الهی باعمال خالصهء للّه و شيم مرضيّهء اهل اللّه و اخلاق و روش‬
‫و سلوک عباد مخلصين درگاه جمال ابهی  و طلعت نوراست . باری‬
‫مشام در کلّ احيان متوجّه و در انتظار که نفحات قدسی از شطر‬
‫ابرار برسد و سمع مترصّد که اخبار روح و ريحان واصل گردد .‬
‫لهذا بايد آن جناب بنصائح هر غافل را که تصادف نمائيد بيدار‬
‫کنيد که اليوم ذرّه ئی از اعمال که للّه نباشد خسران مبين و‬
‫کلمه ئی که للّه گفته نشود شعله‌انگيز است روش و سلوک اهل‬
‫اللّه در جميع الواح الهيّه نازل بموجب آن عمل شود .‬
‫(1) ای بنده الهی ، اثر خامه مشکين رسيد مضامين‬
‫دلنشين بود و دليل توجّه بملکوت علّيّين . در اين دور الهی و قرن‬
‫ربّانی که قوّهء کلمة اللّه ارکان عالم را بحرکت آورده خوشا‬
‫بحال تو که مانند يعقوب مشتاق ببوی پيراهن يوسف آفاق مشام‬
‫معطّر نمودی مفتون دلبر مهربان شدی و مجنون آن روی مه تابان‬
‫و آشفته آن زلف پريشان . پس شوری انگيز و سرگشته و سودائی شو‬
‫و گمگشتگی و رسوائی خواه گريبان بمحبّت جانان بدر و در اين‬
‫ميدان سر خيل عاشقان شو يعنی نوعی سلوک و حرکت نما که‬
‫ديده‌ها حيران گردد و بيننده‌ها آشفته و سرگردان شوند چشمها‬
‫گريان شود و لبها خندان گردد و ليس هذا علی اللّه بعزيز .‬
‫(1)  ای بندگان آستان جمال ابهی ، حمد کنيد خدا را که‬
‫در اين قرن عظيم و عصر مجيد قدم بعالم وجود نهاديد در مهد‬
‫محبّت اللّه پرورش يافتيد و از ثدی معرفت اللّه نوشيديد‬
‫و در آغوش عنايت جمال ابهی  نشو و نما نموديد تا نهال بيهمال‬
‫بوستان عنايت گشتيد . پس بشکرانه اين فضل و عطای بی منتها‬
‫بجان جويان گرديد و بجسم پويان شويد بلکه بوفای شکر اين‬
‫مقام موفّق شويد و آن انقطاع از عالم امکان و انجذاب بجمال‬
‫جانان و تجرّد از اوساخ عالم اجسام و تنزيه و تقديس در خدمت‬
‫آستان حضرت يزدان . اگر باين مواهب جمال احديّت موفّق گرديد‬
‫آنست نعمت بی‌پايان و موهبت حضرت رحمان و حيات جاودان و عزّت‬
‫ابديّه در عالم انسان طوبی لمن فاز به فی هذه الايّام .‬
‫(1)  ای بنده الهی ، لطف خداوندی باش و سبب آسايش‬
‫عالم آفرينش مهرجوی شو و خوشخوی و مشکبو و روشن دل و خندان رو‬
‫و جهانيان را غمخوار و مهربان باش تا بخشش بی‌پايان يزدان‬
‫يابی و آرايش جهان آفرينش گردی .‬
‫(1)  ای ياران رحمانی ، چون نظر در عالم وجود نمائيم‬
‫ملاحظه کنيم که چون موسم باران رسد و ابر بگريد و خورشيد بدرخشد‬
‫هر دهقانی تخم بيفشاند تا برکت خرمن برد و توده توده دانه‬
‫جمع نمايد . حال چون سحاب عنايت بباريد و شمس  حقيقت‬
‫بدرخشيد و نسيم عنايت بوزيد بايد هر دهقانی روحانی تخم‬
‫افشانی نمايد تا شادمانی بيند و کامرانی جويد . اين تخم پاک‬
‫رفتار و گفتار و کردار حقّست اگر چنانچه بايد و شايد بذر افشانده‬
‫طيّب و طاهر باشد شبهه نيست که فيض برکت آسمانی حاصل گردد‬
‫و ريع و فراوانی جهان الهی رخ گشايد . از خدا خواهم که هر يک‬
‫در اين کشت زار حقيقت دهقانی جليل گرديد و باغبانی بی‌مثيل و نظير .‬
‫(1)  ای بندگان الهی ، قريب غروبست و من از کثرت‬
‫کار خسته و بی راحت و گرفتار با وجود اين بذکر شما مشغولم و‬
‫بياد شما مانند دريا پرموج و بيقرار . ملاحظه نمائيد که محبّت‬
‫ياران چگونه عبدالبهاء را به هيجان آورده که در چنين وقتی و چنين‬
‫حالتی بنگارش نامه پرداخته . مقصود اينست که ياران الهی بايد‬
‫مظاهر فيض رحمانی باشند و سبب فرح و شادمانی اين بنده فانی .‬
‫فرح و سرور من در اينست که به بينم و بشنوم و احساس نمايم که‬
‫دوستان الحمد للّه در آن سامان شمعهای روشنند و گلهای گلزار و‬
‫گلشن رائحهء روح و ريحان منتشر است و نکهت شکوفه و ازهار‬
‫بهجت بخش قلوب اهل آفاق بصفات رحمانيّه متخلّقند و باخلاق‬
‫روحانيّه متّصف جوهر راستی هستند و واسطهء صلح و آشتی جز‬
‫رضای حقّآرزوئی ندارند و بغير از جانفشانی کامرانی نخواهند‬
‫خود را فدای جمال ابهی  نموده‌اند و بتقديس و تنزيه شهرهء آفاق‬
‫گشته‌اند جميع ملل و امم در روش و سلوک و صفات ياران حيرانند‬
‫و کلّ بر پاکی و آزادگی و خضوع و خشوع آن نفوس شهادت ميدهند .‬
‫ای ياران رحمانی اين عبد بی‌نهايت شما را دوست دارد ولی‬
‫آرزويش چنانست که روز بروز در مراتب کمال ترقّی نمائيد هر دم‬
‫بهتر شويد و هر نفس شيرين‌تر گرديد تا هر يک بهر جمعی در آئيد‬
‫مانند شمع برافروزيد اينست سبيل روحانيان و اينست روش‬
‫رحمانيان . اگر انسان بآن موفّق گردد روز بروز بيشتر ترقّی‬
‫نمايد و الّا عاقبت خسران مبين است و حسرت در نفس باز پسين .‬
‫از خدا خواهم که آيات توحيد گرديد و نشانهای الطاف ربّ مجيد‬
‫با جميع طوائف عالم بنهايت مهربانی سلوک نمائيد هر چه جفا‬
‫بينيد بوفا برخيزيد هر چه خطا مشاهده کنيد بدامن ستر‬
‫بپوشيد تا توانيد در فکر آن باشيد که سبب نورانيّت عالم انسانی‬
‫شويد و الّا دريای خاک عنقريب موجی زند و جميع در زير آن موج‬
‫غرق و نابود مگر احبّای الهی آنان که ناظر بافق بقايند و مطالع‬
‫مهر و وفا ابديند و سرمدی ربّانيند و ايزدی .‬
‫(1)  ای ياران الهی ، هر چند که بحسب ظاهر دور و مهجوريد‬
‫ولی در حقيقت حاضر انجمنيد و پيش منيد و همدم و محرميد زيرا‬
‫قوّه کلمة اللّه نفوس پراکنده را چنان مجتمع فرموده و ربط داده‬
‫که حکم يک روح و يک نفس و يک جسم يافته‌اند بُعد و هجران‬
‫ممتنع و محال و حسرت و حرمان مفقود در جميع احيان . ما که‬
‫بنده يک آستانيم و خدّام عتبه رحمان الحمد للّه چنان‬
‫الفت قلبيّه در ميان که نفحات قلوب مشام يکديگر را معطّر‬
‫مينمايد و انجذابات متبادله بمنزله سيمهای تلغراف‬
‫بيان اسرار ميکند اين از فضل و موهبت حضرت کبرياست که‬
‫چنين فيضی مبذول داشت و چنين حکمی مجری فرمود در ظلّ‬
‫يک شجريم و محشور در تحت يک لواء در يک جنّت مخلّديم و در‬
‫يک حديقه در نهايت سرور و حبور عاشقان آن جمال بيمثاليم‬
‫و مشتاقان عتبه رحمان پريشان آن زلف مشکباريم و سوخته نار‬
‫محبّت پروردگار . پس بايد بسبب اين وحدت رحمانيّه بکمال‬
‫قوّت بر خدمت قيام نمائيم خدمت آن آستان محبّت است‬
‫روحانيّت است امانتست ديانتست نوازش است مهربانيست‬
‫شادمانيست عفو و سموح است و حضور و سنوح انجذاب بنفحات‬
‫رحمانيست و نشر آثار ربّانی و هدايت خلق و رعايت ناس‬
‫و محبّت با کلّ و صداقت با جميع . اينست تعاليمی که حضرت‬
‫مقصود بعالم وجود فرموده‌اند البتّه ما که عاکفان‬
‫آستانيم و تابع راستان بايد باين شروط قيام کنيم و از حقّ‬
‫طلب تأييد و توفيق نمائيم .‬
‫(150) ای بنده پروردگار ، نفحه مشکبار از نافه اسرار بر‬
‫جميع اقطار نثار گشت مشام ابرار معطّر شد و دماغ احرار معنبر‬
‫گشت رائحه طيّبه نفوسی را زنده نمود و نسيم گلزار معنوی‬
‫جمعی را تر و تازه فرمود . اگر از اهل اين ميدانی و متوکّل بر‬
‫حضرت رحمن بايد بصفات اهل حقّ محشور شوی و بفضائل و خصائل‬
‫انسانی مشهور گردی دشمنانرا دوست بينی و بيگانگان را آشنا‬
‫يابی دوران را نزديک بينی و کوران را بينا يابی . مقصود‬
‫اينست که بجميع بندگان الهی از شرق و غرب از جميع طوائف و‬
‫ملل به يگانگی و نهايت صدق و مهربانی معامله نمائيد حضرت‬
‫پروردگار جميع بشر را انسان خلق فرموده و در يک رتبه با مقام لَنْ‬
‫تَرَی فِی خَلقِ الرَّحمنِ مِنْ تفاوتٍ تصريح نموده . پس بايد بجميع خلق‬
‫بخُلق انسانی معامله نمود و با جميع بشر بمحبّت رحمانی الفت‬
‫و مؤانست فرمود . اميدوارم که مرد اين ميدان گردی و سراج نورانی در عالم انسان .‬
(1) ای مقرّب درگاه کبريا ، اين تراب اغبر را‬
‫برائحه مشک و عنبر معطّر نما يعنی بنفحات قدس آن اقليم را‬
‫معنبر کن تا طالبان هدايت نَفَس رحمانيّت از تو احساس نمايند و‬
‫بخُلق و خوی حقّ مبعوث گردی جميع من علی الارض را مشفق و‬
‫مهربان شوی و بجوهر حبّ کلّ را خدمت و اعانت نمائی اينست حقيقت اهل بهاء .‬
(1) ای مطلع راستی ، صدق و راستی اليوم خود را در‬
‫بحر نيستی محو و فانی نمودنست تا از مشرق هستی ميثاق طلوع‬
‫کنی زيرا جهان امکان درياستی و حقيقت عهد سفينه نجات ملأ‬
‫بالاستی . پس ای يار هوشيار در اين کشتی بهشتی استقرار ياب‬
‫و بر اين دريا کشتی بران تا بساحل ملکوت ابهی  رسد و در جوديّ‬
‫اسم اعظم استقرار جويد . قسم بآن تبسّمهای جان افزای جمال مبارک‬
‫روحی لتبسّمه الفدا که بادهای موافق را از هر جهت وزان يابی .‬
(1) ای ثابت پايدار ، حضرت ستّار غفّار گنهکارانست‬
‫و بخشنده و مهربان چون مستفيض از بحر اين اسم مبارکی بايد چشم‬
‫خطا پوش بگشائی و ساتر عيوب من علی الارض گردی چه قدر اين اسم‬
‫مبارک است و سبب کامکاری در دو جهان است . اين صفت ساتر‬
‫فی الحقيقه ساتر عيوب خود انسان است و سبب نورانيّت قلب و‬
‫جان . انشاء اللّه خود باين خلق نکو موفّق و جميع را بر اين‬
‫صفت رحمانيّت دلالت نمائی .‬
‫(1) ای نفس مؤيّد ، نامه بليغ رسيد مضمون مشحون از‬
‫راز درون بود و آن خجلت و شرمساری در درگاه حيّ قيّوم . بلی‬
‫اين سزاوار نفوس راضيه مرضيّه است و در اين مقام شرمساری عين‬
‫بزرگواری و مغناطيس عون و عنايت حضرت باری . بنده بايد چنين‬
‫باشد و لو از سرج علّيّين باشد همواره تقصير خويش بيند و لو‬
‫کان عبداً شکورا زيرا قصور از لوازم ذاتيّه حقيقت امکانيّه‬
‫است انفکاک بتمامه ممتنع و محالست . ولی انسان هوشيار‬
‫از انتباه بر قصور شرمسار است و ابلهان در نهايت غفلت و‬
‫استکبار . و امّا مسئله نطق و بيان و اقامه دليل و برهان بر‬
‫ظهور جمال يزدان چون تأييد برسد سهل و آسان گردد لهذا توجّه‬
‫بحضرت رحمن نما و زبان بگشا و درّ و گهر بيفشا و ليس ذلک‬
‫علی اللّه بعزيز . و سؤال فرموده بوديد که چه افعال و اعمال‬
‫و اذکار و اقوال موافق رضای خداست و اکسير اعظمست . بدان که‬
‫هر روزی را اقتضائی و هر عصری را اختصاصی و هر فصلی را اصلی‬
‫و هر موسمی را لوازمی و رسمی امروز اخصّ اعمال و افضل افعال‬
‫ثبات و استقامت در امر ذوالجلال انَّ الَّذينَ قالوا ربُّنا اللّه ثمَّ‬
‫اسْتقاموا تَتَنَزَّلُ عليهِمُ الملائکةُ وَ اسْتَقِمْ کَما أُمِرْتَ و همچنين‬
‫مقاومت سيل امتحان و طوفان افتتان و چون انسان با کمال‬
‫حکمت به تبليغ پردازد تأييد رسد و جميع مقامات حاصل گردد .‬
‫چه اکسيری است اعظم از ذکر حقّ و چه درياقيست شافی‌تر از فکر حقّ‬
‫لَعَمْرُکَ إنَّ القومَ لَفِی خُسرانٍ مُبينٍ إلّا مَنْ ثبتَ فنبتَ وَ اسْتقامَ‬
‫بقدمٍ راسخٍ فی هذَا الامر العظيم انَّ ربَّک لهو المؤيّدُ الموفّقُ الکريم .‬
‫(1) ای دوستان حقيقی عبدالبهاء ، از فضل و موهبت‬
‫کبری حضرت کبريا نفوسی را برانگيخت تا بکمال همّت و قوّت‬
‫و قدرت بخدمت آستان مقدّس پردازند و در ميدان عبوديّت سبقت و‬
‫پيشی گيرند و در پهن دشت تبتّل بملکوت ابهی  مسابقت از يکديگر‬
‫جويند در قرآن ميفرمايد و منهم سابقٌ الی الخيرات . حال‬
‫چون نظر عنايت شامل شد و وابل الطاف هاطل گشت و اين تاج‬
‫وهّاج عنايت شد بايد شب و روز دمی نياسائيد و نفسی بر نياريد‬
‫و سر بر بالين آسايش ننهيد و در بستر آسايش آسودگی نجوئيد شب‬
‫و روز در حالت تضرّع و ابتهال باشيد و بروحانيّت کبری وقت‬
‫بگذرانيد مانند گلهای چمن مشام اهل آفاق را معطّر نمائيد‬
‫و بمثابه درختان بوستان ملأ اعلی همواره در اهتزاز باشيد و بکمال‬
‫حکمت در تربيت نفوس جاهله پردازيد و بحسن الفت و لطافت‬
‫معاشرت سبب تنبّه غافلان گرديد تا خفتگان بيدار شوند و نادانان‬
‫دانا گردند . اساس اين موهبت اينست که بايد بدخواهانرا خيرخواه‬
‫بود و ديوانرا خوی فرشتگان آموخت و درندگانرا از درندگی آزاد‬
‫نمود مهربانی کرد خوش رفتاری نمود و بردباری جست و‬
‫بمتعدّيان اظهار شرمساری کرد . هر چند آنان درنده هستند شما مرغ‬
‫پرنده گرديد آنان حيوان مفترسند شما آهوان محترس شويد آنان‬
‫خونخوارند شما غمخوار گرديد در حقّ ستمکاران و جفا کاران دعا‬
‫نمائيد و عدل و وفا و ايمان و صفا جوئيد بلکه انشاء اللّه اين‬
‫کلفت عالم انسانی بالفت رحمانی مبدّل گردد و اين درندگی بمحبّت‬
‫و بندگی تبديل شود . ياران الهی الحمد للّه از افق جانفشانی‬
‫مانند آفتاب رخشنده کلّ تابان و درخشنده‌اند نورانيّت جبين مبين‬
‫آنها مطلع افق اعلی را روشن نموده و جهان لامکان را گلزار و گلشن‬
‫فرموده . شکر کنيد خدا را که بچنين موهبتی سرافراز گشته‌ايد‬
‫و در چنين اوجی بلند پرواز نموده‌ايد .‬
‫(1) ای بنده الهی ، بزرگواری در عبوديّت جليل اکبر‬
‫است نه سلطنت خاور و باختر نفوس مقدّسه همواره تمنّای‬
‫بندگی آستان نمايند و بندگی حقّ در عبوديّت ياران . بايد انسان‬
‫جوهر خضوع شود و حقيقت خشوع فانی محض گردد و فارغ از هر مرض‬
‫تا آنکه سزاوار عبوديّت درگه پروردگار شود .‬
(1) ای گلهای گلشن محبّت اللّه ، الحمد للّه در اين‬
‫حديقهء انيقه انبات شديد و بحرارت و شعاع شمس حقيقت و فيض‬
‫ابر رحمت و رياح لواقح موهبت نشو و نما نموديد و طراوت و‬
‫لطافت يافتيد . وقت آنست که شکوفه نمائيد و ميوه دهيد و در اين‬
‫گلشن جلوه نمائيد و از نسيم محبّت اللّه باهتزاز آئيد و سايه‬
‫گستريد و اين چمن را مانند سرو و سمن بيارائيد . يعنی باخلاق‬
‫رحمانی متخلّق شويد و خوی حقّ گيريد و روش اهل اللّه جوئيد‬
‫و با جميع مردمان در نهايت روح و ريحان مهربانی فرمائيد .‬
‫(1) ای منجذب جمال الهی ، آنچه مرقوم نموده بودی‬
‫ملاحظه گرديد از گلشن معانی رائحه طيّبه محبّت اللّه استشمام‬
‫گرديد خوشا بحال تو که از ظلمات جهل رهيدی و نور هدايت ديدی‬
‫و بمنزل مقصود رسيدی ندای الهی شنيدی و از شهد محبّت اللّه‬
‫چشيدی . حال وقت آنست که مرغ اين چمن گردی و بال و پر بگشائی‬
‫و در اين فضای نامتناهی الهی بر پری و بخدمت حقّ پردازی و در‬
‫اين سبيل جانبازی در ساحت قدس مقبولی و در نزد احبّای الهی‬
‫محمود و در لوح محفوظ نامت مثبوت حال بخدمت امر اللّه مشغول‬
‫شو ... ای بنده حقّ اعمال خيريّه خواه فاعل آن باخبر باشد‬
‫خواه بيخبر عند الحقّ مقبول مثلاً شجر خبر از ثمر خود ندارد‬
‫با وجود اين ميوه‌اش خوشگوار است لکن اگر باخبر باشد کامل است‬
‫و الّا ناق. پس مناجات کن : ای پروردگار مرا بيدار کن هشيار‬
‫نما از غير خود بيزار کن و بمحبّت جمالت گرفتار نما نفخه‬
‫روح القدس بخش و ندای ملکوت ابهی  بگوش رسان قوّت روحانی‬
‫عطا کن و سراج رحمانی در زجاج قلب برافروز از هر بندی آزاد‬
‫کن و از هر تعلّقی نجات ده تا جز رضای تو نطلبم و بغير از روی تو‬
‫نجويم و دون راه تو نپويم نفوس غافله را هشيار کنم و ارواح‬
‫خفته را بيدار نمايم تشنگان را آب حيات بخشم و مريضان را شفای‬
‫الهی دهم . هر چند حقيرم ذليلم فقيرم امّا پشت و پناهم‬
‫توئی و معين و ظهير هم توئی تأييدی عنايت فرما که کلّ حيران‬
‫گردند . خدايا توئی مقتدر و توانا و بخشنده و دهنده و بينا .‬
(1) ای تهمتن ، رستم زابلی هر چند شهسوار ميدان‬
‫مردانگی بود و بقوّه جسمانی فائق بر هر پهلوانی نامش جهانگير‬
‫شد و صيتش در خاور و باختر شهير گشت ولی عاقبت بخدعه‬
‫برادر در چاهی جای گير گرديد و بکلّی اثری از او باقی نماند .‬
‫پس تو تهمتن جهان الهی باش و پهلوان اقليم يزدانی تا بقوّت‬
‫بازو و نيروی زانو اهل عناد را مغلوب نمائی و سبب نفوذ حکومت‬
‫روحانی گردی هر بدخوی را بدلجوئی خوشخوی کنی و هر پست‬
‫فطرترا بهدايت اللّه بلند اختر نمائی دلهای پژمرده را تر و‬
‫تازه کنی و جانهای مرده را زنده نمائی کور ابدی را بصير‬
‫سرمدی نمائی و عليل شديد را شفای سريع گردی بينوايان را‬
‫بگنج روان هدايت کنی و اهل خاکدان را از جهان آسمان خبر دهی‬
‫اينست صفت ياران الهی و سمت دوستان جمال ابهائی .‬
(1) حبيبا ، اقتدار روحانی جو و احتشام رحمانی‬
‫امروز قوّت و اقتدار اکسير اعظم راست که حقائق ظلمانی را‬
‫نورانی نمايد و هويّت نادانی را آيت رحمانی فرمايد و آن‬
‫کلمة اللّه است که عالم امکانرا بجلوهء ربّانی منوّر نموده و آفاقرا‬
‫بنفحات قدس معنبر کرده و شرق و غرب را بقوّت و اقتدار مسخّر‬
‫نموده . اين تسخير هر چند بظاهر بتمامه هنوز باهر نه ولی برهانش‬
‫واضح گشته و سلطانش قاهر شده خاور سبحان ربّی الاعلی گويد‬
‫و باختر سبحان ربّی الابهی  فرياد نمايد قلب امکان بعرق‬
‫شريان حرکت يا بهاء الابهی  فرمايد اين چه اقتدار يست و اين‬
‫چه اشتهار . سبحان اللّه با وجود اين غافلان هنوز بخواب غفلت‬
‫گرفتار ذَرْهُمْ فی نَوْمِهمْ يَسْتَغْرِقون وَ فِی خَوْضِهمْ يَعْمَهون وَ فِی إنکارهم يَجْأَرون .‬
(1) ای بنده حقّ ، در درگاه احديّت عبوديّت سلطنت‬
‫دو جهانست و عزّت بی‌پايان . پس بجان و بدل جهد نما که اين‬
‫اکليل عظيم را بر سر نهی و اين شاهد جميل را در بر گيری اين‬
‫شمع پرنور را در زجاج قلب برافروزی و جهانی را بنار محبّت اللّه بسوزی .‬
‫(1) ای آيت محبّت اللّه ، اقتدار در عالم جسمانی‬
‫امريست اعتباری بلکه اقتدار روحانی مطلوب تا در ظلّ‬
‫سلطان حقيقی قدرت بنمائی و چنان قلوب را مسخّر کنی که مانند‬
‫روح در عروق و اعصاب سريان نمائی . اينست اقتدار اينست فضل‬
‫پروردگار اينست موهبت آمرزگار .‬
‫(1)  ای رستم يزدان ، الحمد للّه در ميدان جانفشانی‬
‫تفوّق بتهمتن زابلستان نمودی و بر لشکر نفس و هوی چنان پرخاش‬
‫نمودی که متفرّق و پريشان کردی . شجاعت غلبه بر نفس و هوی است‬
‫نه بر مردمان دشت و صحرا . حمد کن خدا را که منصوری و مظفّر و غالبی و مکرّم .‬
‫(1)  ای ملحوظ نظر عنايت حضرت احديّت ، شمعی برافروز‬
‫که پرتوش از ملک ادنی تا ملکوت ابهی  رسد و حرارتش حجبات نفس‬
‫و هوی را بسوزد . مشاعل سلطنت آفاق خاموش گردد و اين شمع نورش‬
‫همدم ابديّت و سرمديّت است و هر چه بسوزد انوارش زايد گردد و‬
‫شعاعش ساطع شود زيرا دهن اين شمع هدايت رحمانيّه است و فتيلش عنايت ربّانيّه .‬
‫(1)  ای مقتدر ، دليل اقتدار خضوع و خشوع و تذلّل و‬
‫انکسار بدرگاه حضرت پروردگار است . عبوديّت ابرار عين سلطنت و‬
‫اقتدار است و الّا هر قدرتی ضعفست و هر قوّتی ناتوانی محض . تا‬
‫توانی در مقام تبتّل و تضرّع و ابتهال و عجز و نياز استقامت و‬
‫استقرار نما تا پرتو قدرت از شمس حقيقت در آئينه سينه اشراق نمايد .‬
‫(1)  ای يار با وفا ، همچو گمان مفرما که از يادت آنی‬
‫فارغم لا و اللّه هر دم با کمال وفا بذکر تو پردازم و از درگاه‬
‫احديّت آنچه سبب راحت و رستگاری توست طلبم . امّا حکمت بالغه‬
‫بسيار هر کس مطّلع بر اسرار نه رحمت منبسطه و حکمت کلّيّه الهيّه‬
‫مقتضياتی دارد که عقول بشريّه از ادراک آن عاجز و قاصر . اگر‬
‫تنگی و آزرد‌گی و مشقّت متزايد است غم مخور لطف و عنايت حقّ‬
‫نيز متتابع . چه بسيار که انسان از امری گريزان و بامر ديگر در‬
‫نهايت آرزو اميدوار عاقبت واضح و آشکار شود که امر مرغوب ضارّ‬
‫و مضرّ و امر منفور نافع و موافق . پس ره تسليم بپيما و خود را‬
‫تفويض کن از هيچ محنتی دلتنگ مشو و به هيچ منحتی اميدوار مگرد‬
‫آنچه خدا خواهد بآن مسرور و راضی باش تاراحت دل و جان يابی و‬
‫مسرّت قلب و وجدان جوئی . عنقريب اين زحمت و مشقّت بگذرد و راحت‬
‫جان و مسرّت وجدان حاصل شود .‬
‫(1)  ای بنده راضی بقضاء ، حقيقت رضا اعظم موهبت‬
‫جمال ابهی  است ولی تحقّق اين صفت که اعظم منقبت عالم انسانست‬
‫مشکل است چه که بسيار صعب و سخت است حين امتحان معلوم و واضح‬
‫گردد اسئل اللّه ان يوفّقک علی هذا الفضل العظيم و الحمد للّه ربّ العالمين .‬
(1)  ای مستقرّ بر کرسيّ رضا ، از مقتضای روح رضا‬
‫تسليم و انقياد بسلطان قضاء و محويّت تامّه و فنای محض در ساحت‬
‫کبرياست . چون از عنايت خاصّه جمال قدم سميّ اين اسم اکرم رضای‬
‫بقضای جمال قدم و مطلع اين سمت محترميد در کلّ اوقات منتظر‬
‫ظهور الطاف از ملکوت اسم اعظم باشيد و طلب تأييد کنيد و استدعای‬
‫توفيق نمائيد که قضای خويش را در ملکوت قضای او فنای محض‬
‫يابيد و اراده و رضای مقيّد را در آن اراده مطلقه چون سراب و شراب‬
‫مشاهده نمائيد . ای منجذب بحبّ الهی سيّال باش و جوّال باش‬
‫حرکت و سکون را در جوهری جمع کن و نطق و سکوت را در لسانی مقرّ ده .‬
‫(1)  ای حبيب روحانی ، ورقه لطيفه ئی که ناطق بجواهر‬
‫اذکار و بدايع اسرار بود ببصر روح ملاحظه شد و بر لطائف معانيش‬
‫اطّلاع حاصل گشت . اين ايّام چون عصر اشراق و سطوع اشعّه نيّر آفاق‬
‫است و عالم وجود و عرصه شهود گلشن و گلزار است و فصل روح پرور بهار‬
‫و نفحه خوش الهی در رياض احديّت مشکبار وقت روح و ريحان و‬
‫بهجت دل و جانست بايد بتأييد الهی و فضل و عنايت غير متناهی‬
‫بمقامی فائز شد که تغيّر و تبدّلی در آن راه نيابد چنانچه گفته شده است :‬
‫" گر درّ عطا بخشد اينک صدفش دلها 	ور تير بلا آيد اينک هدفش جانها "‬
‫مقام رضا اعظم مقامات است تا از ين عين صافيه که حيات مقرّبين است انسان‬
‫ننوشد قدمی در رفرف اعلای قرب الهی نگذارد . البتّه در کمال صبر و سکون بشکر‬
‫الطاف حيّ قيّوم مشغول باش .‬
‫(1)  ای بنده الهی ، در مقابل تقادير ربّانی جز تسليم‬
‫و رضا چاره ئی نه . تدبير اگر موافق تقدير آيد ثمر و نتيجه بخشد‬
‫امّا اگر تقادير با تدابير مقيّده انسانی مطابق نيايد بنده ضعيف‬
‫چه تواند برگ کاهی در مقابل عواصف و قواصف چه کند و پشه ضعيف‬
‫چون در دست گردباد افتد چه تواند . پس بهتر و خوشتر آنست که‬
‫سبيل رضا پويد و آنچه خدا خواسته است جويد تنگدل نگردد و سنگدل نشود .‬
‫(1)  ايّتها الورقة المطمئنّة ، نفوس بسيارند ولی‬
‫نفس مطمئنّه قليل و کمياب زيرا اطمينان فضل و موهبت پروردگار‬
‫است وَ ذلکَ مِنْ فَضْلِ اللّهِ يُؤْتِيْهِ مَنْ يَشاءُ و تا نفس بمقام اطمينان‬
‫نرسد سزاوار درگه کبريا نگردد و مقرّب بارگاه جمال ابهی  نشود .‬
‫شايد نفسی مؤمن است ولی مطمئنّ نيست مقبل است ولی موقن‬
‫نيست اگر بتأييدات الهيّه اطمينان شايان شود و ايقان رايگان‬
‫گردد بايد انسان شب و روز بشکرانهء حضرت يزدان پردازد . حال‬
‫تو حمد کن خدا را که از جام اطمينان جرعه ئی نوشيدی و از ساغر‬
‫ايقان بهره ئی گرفتی و مشمول نظر عنايت حضرت رحمانی‬
(1) ای مظهر تسليم و رضا ، پاکان آزادگانند و‬
‫عاشقان آرزوی جفای دلبر مهربان نمايند يعنی بقسمی راضی‬
‫بقضايند که جام بلا را عسل مصفّی شمرند و زهر ابتلا را شهد بقا‬
‫دانند زيرا بدون آن بمقام تسليم و رضا فائز نگردند . مقصد از‬
‫رضا اينست تلخ شيرين باشد و زهر شکر گردد و سمّ نقيع شهد و‬
‫انگبين شود . الحمد للّه ياران الهی بآن فائز و در سبيل حقّ جانفشانی‬
‫نمايند و بجانفشانی کامرانی کنند . شکر کن خدا را که چنين نفحه‬
‫مشکبار در مشام داری و چنين دلبر موهبت در کنار گرفتی .‬
‫(1)  ای رضا ، راضی بقضا شو و سر تسليم بنه تا از چشمه‬
‫تسنيم نوشی . از هيچ حالی دلگير مشو و به هيچ بندی زنجير مگرد‬
‫و هيچ کس را اسير مشو دل بدلبر بی‌نظير بند تا امير اقليم عشق‬
‫گردی و بر سرير اثير محبّت اللّه استقرار يابی .‬
‫(1) ای طالب رضای الهی ، در اين جهان فانی کسی را‬
‫بقائی نه و نفسی را ثبات حياتی نيست . عنقريب ملوک ارض در بستر‬
‫خاک بخسبند و مملوک نيز نجات نيابد کلّ در زير اين خيمه يک رنگ‬
‫آيند نه مستمند ماند نه ارجمند نه امير ماند نه فقير نه وزير‬
‫ماند و نه اسير بينايان کور گردند و زندگان اسير گور شوند .‬
‫خوشا بحال کسی که رضای الهی جويد و راه هدايت پويد و اسرار‬
‫حقيقت گويد تا نفس آخر که خاتمه مطاف است فاتحه الطاف گردد‬
‫اين شخبزرگوار است و اين جان پاک تابناک . پس شکر کن خدا را‬
‫که ابواب جهانی باقی گشود و نفوس را بنفس رحمانی کامرانی‬
‫داد و ترا بشريعه هدی هدايت کرد و بموهبت عظمی دلالت فرمود‬
‫تا زندگی آسمانی يابی و از حيات ابدی نصيب بری .‬
‫(1)  اليوم رمز مصون اسرار محبّت اللّه است که در‬
‫هويّت قلوب مستور است و نارش در قلوب موقود و پرتو و حرارتش‬
‫بر آفاق محيط و گاهی بشکل ناله در آيد و گاهی اثر خامه گردد‬
‫گهی نغمه جانسوز شود و گاهی سراج جهان افروز . ای رفيق‬
‫از هر ثيابی برهنه شو و از هر آلايشی مجرّد گرد قميص‬
‫نيستی بپوش و بر سرير محويّت و فنا جلوس کن از خدا جز خدا‬
‫مطلب و از حقّ بغير از رضايش مجو از خود بيگانه شو تا‬
‫در ظلّ رحمت خداوند يگانه در آئی و از وجود مفقود شو تا‬
‫حيات محمود يابی وقت جانفشانيست و هنگام نجات از اين عالم‬
‫فانی . آنچه منتهی آمال خلق است قسم بجمال حقّ از خاک پست‌تر‬
‫تو آنچه در ملکوت وجود مقبول و محبوب تعلّق بآن ياب و مفتون‬
‫آن گرد تا از شجره زندگانی ميوه رحمانی يابی و از حيات عنصری‬
‫بقای ابدی سرمدی جوئی .‬
(1) ای ناظر بشطر رحمت ربّ عزّت ، تقوی و صلاح درع‬
‫متين و حصن حصين الهيست و تا اين جوهر تقديس و ساذج تنزيه در‬
‫کينونت انسانيّه تمکّن تامّ نيابد و حقيقت بشريّه را از آلودگی‬
‫و اوساخ هوائيّه پاک و طيّب و طاهر نفرمايد انوار ملکوت ابهی‬
‫در خلوتخانه دل نتابد و فيوضات افق اعلی بر ارض قابليّات‬
‫نبارد . پس بايد اوّل جميع همم را صرف تحصيل تقوای الهی‬
‫نمود و جميع توجّه را معطوف صلاح و فلاح رحمانی .‬
‫(1)  ای بنده الهی ، تا توانی دست بذيل تقوی زن‬
‫و از سراج هدی اقتباس نور از ملأ اعلی نما . از خصاينجوم‬
‫افق رحمن موهبت هدی و تقوی است . تا شمع هدی در زجاجه تقی‬
‫نيفروزد انوارش ساطع نگردد و نجمش لامع نشود . اگر سراجی در‬
‫فانوس حديد نهی انوارش مخمود شود و چون سراج در زجاج صافی‬
‫لطيف افروزد انوارش آفاق را روشن کند .‬
‫(1)  ای بنده الهی ، بنفس رحمانی زنده شو و بنفثات‬
‫روح القدس تر و تازه گرد تا از عالم نفس و هوی رهائی يابی و‬
‫بجهان نور و هدی راه جوئی . نفوس خاسره در غرقاب شهوات قاهره‬
‫مستغرق راه نجاتی جز تقديس و تنزيه نه و بغير از محبّت و عبوديّت ربّ جليل نيست .‬
‫(1)  ای ورقه موقنه ، مرغ هما بال و پری در نهايت‬
‫زينت و صفا آراسته دارد ولی به آسيبی پرها ريخته و بالها‬
‫شکسته گردد . تو همای حقيقی باش بال و پری برآر که از هر‬
‫آسيبی مصون ماند و از تغيير و تبديل محفوظ آن بال و پر شهپر‬
‫تقديس است که از خصائطاوس علّيّين است تو نيز چنان باش .‬
‫(1)  ای امة اللّه ، اگر چنانچه بايد و شايد بکنيزی‬
‫درگاه کبرياء قيام نمائی يعنی بصفات و اخلاقی و فضائل و خصائلی‬
‫که در الواح الهی در صفت اماء الرّحمن و ورقات مخضرّه سدره‬
‫ايقان نازل متّصف و متخلّق گردی آيت هدی شوی و موهبت ملأ‬
‫اعلی . اليوم سزاوار اماء اللّه اينست که بعصمت کبری و عفّت‬
‫عظمی و ثبوت در دين اللّه و رسوخ در ميثاق اللّه و نورانيّت قلب‬
‫و روحانيّت صرف و تذکّر دائمی و کمال حقيقی و حسن اطوار و حلاوت‬
‫گفتار و خوشی رفتار در بين نساء عالم محشور گردند . اميدوار از فضل‬
‫پروردگارم که اماء اللّه کلّ باين قميبديع و ثوب جليل هيکل‬
‫وجود را بيارايند تا هر يک از ملکوت تقديس انّ اللّه طهّرک و‬
‫اصطفاک علی نساء العالمين بگوش هوش بشنوند.‬
(1) ای پاک جان ، جوهر تقديس شيوه راستان است‬
‫و منتهی آرزوی ملازمان آستان . از حضرت يزدان بخواه که در بحر‬
‫تقديس مستغرق گردی و در دريای توحيد مستهلک جوهر تقی باشی‬
‫و شمع روشن هدی مطلع آيت کبری گردی و مظهر موهبت عظمی در‬
‫انجمن دوستان سراج ساطع شو و در افق رحمان نجمی لامع‬
‫وَ إنّی أَبْتَهِلُ إِلَی اللّه أَنْ يُؤَيِّدک علی هذَا المُنی.‬
‫(1) ای يونس دريای انس ، خدمت امر اللّه اليوم‬
‫الفت و محبّت احبّاء اللّه است . بايد در کمال فقر و فنا و محو و صفا‬
‫و خضوع و خشوع و وفا با يکديگر الفت نمائيم و در نشر نفحات‬
‫بکوشيم زيرا استعداد اليوم فوق الحدّ است . اگر چنانچه تأخيری‬
‫افتد از قصور ماست و سبب اين قصور فتور در اتّحاد و اتّفاق.‬
‫(1) ای ياران عبدالبهاء ، شمس حقيقت نيّر ملکوت‬
‫اعلی بجهت اتّحاد عقايد و آراء و وحدت کلمه و يگانگی در جميع‬
‫شئون و احوال اشراق نمود . لهذا بايد احبّا از آراء مختلفه بوحدت‬
‫اعتقاد و کلمه رجوع نمايند و اگر چنانچه اختلافی حاصل مراجعت‬
‫بآيات و نصوکتاب مبين کنند اگر در معنی کتاب ارتيابی حاصل‬
‫شود رجوع بمبيّن فرمايند تا بهيچ وجه در اعتقاد و آراء و افکار‬
‫و شئون و گفتار و رفتار اختلافی حاصل نگردد بلکه کلّ بوحدت اصليّه‬
‫که مشيّت اوّليّه است رجوع کنند . و از اين وحدت در عالم انسانی موهبت‬
‫آسمانی جلوه کند و شمع حقيقت در نهايت اشراق برافروزد و الّا ظهور‬
‫مظاهر الهی بی‌نتيجه ماند و جميع اين زحمات و مشقّات بی‌ثمر گردد .‬
‫زنهار زنهار از آراء و افکار و عقائد مختلفه زيرا بکلّی سبب‬
‫هدم بنيان الهی گردد و احبّای الهی در محافل رحمانی بايد بذکر‬
‫حجج و براهين الهی مشغول گردند نه بآراء مختلفه و مجادله . اين‬
‫نصيحت عبدالبهاء را بجان و دل گوش نمائيد و بهوش آئيد . اين‬
‫عبد در آستان مقدّس الهی بنهايت تضرّع گريه و زاری نمايد و از‬
‫برای ياران الهی طلب تأييد و توفيق صمدانی کند.‬
‫(1) ای مغنّی در گلستان عرفان ، در اين اوقات آنچه‬
‫سبب اعظم ارتفاع امر اللّه و امتناع نفوس در ظلّ جمال قدم است‬
‫حسن الفت و اتّحاد است . احبّای الهی اليوم بايد که هر يک از امواج‬
‫بحر احديّت باشند و هر يک از نسائم حديقه عنايت چون امواج بحقيقت‬
‫فيض ملاحظه نمايند همه امواج يک بحرند و فيوضات يک نهر‬
‫اشراقات يک سراجند و سطوعات انوار يک آفتاب . پس بکوشيد که‬
‫آثار اختلاف که از نفثات شرکست بکلّی از عالم امکان محو و فانی گردد.‬
‫(1) ای احبّای الهی و دوستان جمال رحمانی ، از فيوضات‬
‫مقدّسه جمال قدم و اسم اعظم روحی و کينونتی و ذاتی و حقيقتی‬
‫لاحبّائه فدا آنکه در اين کور عظيم و ظهور ربّ قديم چنان ارتباطی و‬
‫اتّحادی در بين نفوس منجذبه و افئده مشتعله بنار موقده عنايت فرموده‬
‫که جميع ياران حکم هيکل واحد يافته و حقائق منقطعان سمت بحر‬
‫واحد جسته چون سرج لامعه و نجوم ساطعه بنور واحد روشن و از نيّر‬
‫اعظم ملأ اعلی بشعاع واحد مستنيرند در اين صورت چگونه جدا‬
‫و مفترق گردند و از ياد يکديگر غفلت و فراموشی و از ذکرشان سکوت‬
‫و خاموشی حاصل گردد . پس بحقّ اليقين بدانيد که در کلّ حين‬
‫صدر نشين اين انجمنيد و سراج‌های روشن در اين بزم ذوالمنن آنی‬
‫از ياد نرفته و فراموش نشده‌ايد هميشه در خواطر بوده و خواهيد بود .‬
‫در اين مقام قرب و بعد مکان عالم امکان حکمی ندارد چه که فيوضات‬
‫اتّصال از جهان لامکان احاطه نمايد . از فضل بی‌پايان جمال رحمن‬
‫و دريای بيکران موهبت حضرت يزدان اميدواريم که آن مخموران‬
‫خمخانه باده عشق در اين بزم محبّت اللّه چنان بشوق و طرب و انجذاب‬
‫و وله آيند که ولوله در ارکان عالم اندازند و بنفحات قدس و‬
‫جذبات هيکل آدم را زنده و مهتزّ نمايند ليس ذلک علی اللّه بعزيز.‬
‫(1) ای ياران عبدالبهاء ، بشارت کبری رسيد و خبر‬
‫پرمسرّتی عبدالبهاء شنيد مژده الفت ياران سبب مسرّت دل و‬
‫جان گشت و خبر اتّحاد و اتّفاق دوستان پيک فرح بی‌پايان گرديد .‬
‫عبدالبهاء نهايت روح و ريحان يافت زيرا چون رائحه اغبرار در‬
‫بين قلوب ابرار استشمام نمايد چنان احزان و اکدار هجوم کند که‬
‫بتقرير و تحرير بيان نتواند و چون نفحه مشکبار الفت و اتّحاد‬
‫استشمام کند چنان سرور و حبوری احاطه کند که قلب باهتزاز‬
‫و جان بپرواز آيد . زيرا تجلّی اشراق بجهت الفت اهل وفاقست‬
‫تا نفوس آفاق در ظلّ رايت اتّفاق در آيند و چنان نورانيّت وحدت‬
‫بدرخشد که حکم يک روح و يک جسم يابند و چون دلبر موهبت الفت‬
‫در انجمن ياران جلوه کند تأييدات الهيّه و توفيقات صمدانيّه از‬
‫جميع جهات احاطه فرمايد انوار توحيد بتابد و نسيم تجريد بوزد‬
‫پرتو عنايت بدرخشد و حيات روحانی مبذول گردد هذا هو الفوز‬
‫العظيم و هذا هو الفيض المبين . ياران عبدالبهاء را بسبب الفت‬
‫و اتّحاد جديد بسيار راضی نمايند و سبب شوند که لسان تضرّع و زاری‬
‫بگشايد و از درگاه احديّت طلب تأييد نمايد.‬
‫(1) ای ياران رحمانی ، شمس حقيقت بر آفاق قلوب‬
‫اشراق نورانيّت محبّت نمود و غمام موهبت باران الفت مبذول داشت‬
‫نسيم عنايت از مهبّ ملاطفت بمرور آمد و دريای رحمانی امواج‬
‫تعلّق روحانی زد تا ياران الهی بمثابه فيض آسمانی قطرات‬
‫جمع شدهء سيل فيض نامتناهی گردند و صحرا و دشت آفاق را سبز و‬
‫خرّم نمايند . مقصد از ظهور مظاهر مقدّسه الفت و محبّت عالم انسانی‬
‫بود . حال احبّاء بايد در اين ميدان جانفشانی نمايند تا عالم انسانی‬
‫را بصهبای محبّت يکديگر سرمست کنند و قلوب آفاق را شادمانی‬
‫بخشند آنچه در الفت بيشتر کوشند بيشتر پويند و آنچه در اتّحاد‬
‫همّت مبذول دارند عون و عنايت بيشتر مشاهده کنند . حضرت مسيح‬
‫خطاب بحواريّين ميفرمايد ، أَنتم مِلْحُ الأرضِ فاذا فَسَدَ الملحُ بِما‬
‫ذا يَمْلَحُ ؟ ميفرمايد شما نمک عالميانيد اگر شما فاسد گرديد‬
‫جهان به چه مليح و نمکين گردد ؟ حال اگر احبّای الهی شمع محبّت‬
‫و الفت و يگانگی و اتّحاد در محفل خويش نيفروزند چگونه جهانرا‬
‫به نورانيّت الهيّه روشن نمايند و چگونه سبب الفت قلوب اهل عالم‬
‫گردند ؟ ای ياران عبدالبهاء شما را بملاحت و صباحت جمال ابهی‬
‫قسم ميدهم که مانند نجوم ثريّا مجتمع و مؤتلف گرديد و سبب اتّحاد و‬
‫يگانگی عالميان شويد بنياد خلاف براندازيد و بنيان ائتلاف بلند‬
‫سازيد و بذيل محبّت الهيّه در آويزيد و ساحت قلب را ازمغايرت‬
‫و مخالفت بپردازيد تا محلّ اشراق شمس حقيقت گردد و نور موهبت‬
‫بدرخشد هر يک خادم يکديگر شويد و هر کدام در ره ديگر جانفشانی‬
‫نمائيد جان و مال از يکديگر دريغ مداريد تا يرليغ عطا از ملکوت‬
‫ابهی  رسد و منشور سرور و حبور از ملأ اعلی صادر گردد.‬
‫(1) ای ياران رحمانی عبدالبهاء ، الحمد للّه بفضل‬
‫بی‌منتهی محفلی تازه برپا نموديد انجمن آراستيد و خدمت بآستان‬
‫مقدّس خواستيد ولی مشروط بآن است که در نهايت الفت و محبّت با‬
‫جميع احبّا وحدت و مؤانست جوئيد و مانند شهد و شير آميخته گرديد‬
‫که من بعد رائحه کلفت استشمام نگردد و متّحداً باعلاء کلمة اللّه‬
‫پردازيد و با جميع خلق بياميزيد و علم وحدت عالم انسانی‬
‫برافرازيد . انسان چون از خودی خود بگذرد و در محبّت اللّه محو و‬
‫فانی شود و نفس خويش را فراموش نمايد و هر يک از ياران را بر‬
‫خود برتری دهد سرور دو جهان گردد و رهبر طالبان غمخوار ياران‬
‫گردد و سرگشته و سودائی آن دلبر مهربان . اين چه مقامی است‬
‫عالی و چه رتبه‌ايست نورانی بايد جميع ما شب و روز عجز و‬
‫زاری نمائيم و جزع و بيقراری کنيم تا از اين جام الهی سرمست شويم.‬
‫(1) ای متوجّه بملکوت ابهی ، در اين اوان که اشراقات‬
‫شمس قيّوم الارض و السّماء آفاق ايجاد را بانوار اتّحاد در غيب‬
‫امکان منوّر و لائح فرموده نفوسيکه در ظلّ کلمهء جامعه هستند‬
‫بايد هر يک در اين افق که مشرق بانوار وحدت اصليّه است نجمی‬
‫ساطع و کوکبی لامع باشند تا زجاجات اکوان باشعّه ساطعه از اين‬
‫سرج الهيّه روشن و منير گردند مَثَلُ نورِه کَمِشْکوةٍ فيها مِصْباحٌ‬
‫نور اين صباح مصباح عالمست و مفتاح ابواب مسدوده بر وجه امم‬
‫چه که حقيقت اتّحاد که جوهر مراد ربّ ايجاد است از آن آيه رحمانيّت ظاهر و لائح گردد .‬
‫(190) ای سراج وهّاج ، چه نوری روشنتر از محبّت اللّهست‬
‫و چه شعاعی ساطعتر از معرفت اللّه ؟ نور عنصری عبارت از تموّجات‬
‫اثيريّه است و عرضی از اعراض فائضه از اجسام منيره و هنرش‬
‫آشکار نمودن اشياست ولی کاشف نه مدرک نه مستخبر نه . امّا‬
‫نور محبّت اللّه محيی اشياست مظهر اشياست کاشف اشياست مدرک‬
‫اشياست . لهذا اين نور در هر ضميری ساطع گردد سراج لامع شود و نور باهر گردد.‬
‫(1) ای ناظر بملکوت ابهی  و ايادی امر اللّه ، اليوم‬
‫وقت تمسّک بحبل متين و توجّه بافق مبين است و آن قيام بوصايا‬
‫و نصائح الهيّه است . قسم بمربّی غيب و شهود و سلطان وجود که اگر‬
‫نفسی اليوم بعهد و ميثاق الهی چنانچه بايد و شايد قيام نمايد‬
‫ملائکهء مقرّبين و جنود ربّ ودود او را تأييد نمايد و توفيقات از‬
‫جميع جهات احاطه کند . ای احبّای الهی جمال قدم شما را بجهت‬
‫چنين روزی تربيت فرمود که درمقابل امم چون راسيات جبال‬
‫باستقامت و ثبوت قيام نمائيد خواه اين عبد در اين عالم‬
‫باشد و خواه بجوار رحمت کبری شتابد و خواه در پس صد هزار کوه و دريا گمنام گردد.‬
(1) ای يار قلبی ، خوشا بحال نفوسيکه در ظلّ کلمهء‬
‫وحدانيّت از کأس ميثاق نوشيدند و از جام الست سرمست گشتند در‬
‫محفل تجلّی در آمدند و از فيض حقيقی سلطان احديّه بهره و نصيب‬
‫بردند بذکر حقّ الفت نموده از ما دون بيزار گشتند و براز ربّ‬
‫بی‌نياز همراز شدند از حقّ مؤيّدند و بنفحات قدس موفّق.‬
‫(1) ای متمسّک بميثاق ، امروز عالم امکان بنور‬
‫ميثاق روشن است پرتوش جهانگير است و صيتش متواصل بملکوت‬
‫اثير ولی بيهوشانرا تصوّر چنانست که اين نورانيّت را از عالم‬
‫امکان زائل کنند و ظلمات هوی و هوس خويش را منتشر نمايند .‬
‫سبحان اللّه ظلمت بنور زائل گردد يا نور بظلمت محو شود ؟‬
‫اين چه تصوّر باطلست و چه تفکّر شخجاهل.‬
‫(1) ای بندهء صالح حقّ ، صلاح و فلاح اليوم ثبوت بر‬
‫ميثاقست و تمسّک بعهد و پيمان محبوب آفاق . زيرا اين حصن حصين‬
‫محافظه نفوس و ارواح نمايد و اين ظلّ ظليل سبب آسايش و حيات‬
‫و نجات اهل فلاح گردد و اگر نفسی از اين موهبت محروم شود‬
‫نه صلاح سبب فلاح گردد نه زهد و ورع و تقوی ثمر بخشد‬
‫چه که اصل اساس ثبوت بر عهدست.‬
‫(1) ای عبد ودود ، مقام محمود اليوم ثبوت و رسوخ‬
‫بر ميثاق ربّ معبود است چه که سفينه نجاتست و چشمه آب حيات‬
‫حصن حصين است و نور مبين وسيله عظمی است و واسطه کبری آيت‬
‫رحمت است و رايت موهبت سند عظيم است و ملجأ قويم . از فضل خدا‬
‫اميدوارم که آثار الطاف را در اقرب اوقات ظاهر فرمايد.‬
‫(1) ای مستبشر بالطاف يزدانی ، قومی بر آنند که‬
‫سبب نجات اقرار بوحدانيّت الهيست و حزبی بر آنند که اين‬
‫کفايت ننمايد بلکه منضمّ باعمال صالحه رحمانی و شرذمه ئی برآنند‬
‫که مؤيّد باخلاق حميدهء ربّانی و طايفه ئی  برآنند که جامعيّت جميع‬
‫مراتب کمال روحانی و جمال وجدانی و آنچه در نزد اهل اللّه‬
‫مسلّم و متحتّم و متين و متيقّن و محکم است ثبوت و رسوخ و استقامت‬
‫بر عهد و پيمان و ميثاق حضرت رحمانی چه که از خصائاين ظهور‬
‫اعظم و حقايق اين رمز منمنم است و جامع جميع مراتب.‬
‫(1) ای مشتعل بنار محبّت اللّه ، قدر اين ايّام را‬
‫بدان و بر عهد و ميثاق محکم و استوار شو بقسميکه اگر طوفان‬
‫آسمان طغيان کند بنيان ثباترا نلغزاند و اگر ارياح و زوابع‬
‫ملک و ملکوت تشدّد کند حرکت ندهد و در سبيل الهی بجان و دل‬
‫بکوش که نشر نفحات قدس کنی و با مظاهر انس الفت گيری و در افق‬
‫وجود بانوار سجود طالع و لائح شوی و خدمتی بامر اللّه فرمائی.‬
‫(1) ای مخموران بادهء محبّت اللّه و ای محروران‬
‫شهد و شکر معرفت اللّه و ای عاشقان جمال رحمن و ای عاکفان‬
‫کعبهء عرفان ، آنچه در هويّت جان و دل از شئون و اسرار حبّ و حقائق‬
‫شوق و ذوق و تبتّل الی اللّه مستور و مکنون داشته‌ايد جميع در‬
‫اين ساحت واضح و آشکار است و مشام مشتاقان از آن نسيم روحانی‬
‫خوشبو و معطّر است . در جميع احوال و احيان دست تضرّع و ابتهال‬
‫بملکوت ابهی  بلند است و قلب در نهايت تبتّل و آرزومند است که‬
‫خدايا اين بيچارگان را در ظلّ سدره منتهايت مأوی بخش و اين‬
‫آوارگان باديه حرمان را در جوار فضل و عنايت ملجأ و پناهی ده‬
‫اين تشنگان مفازهء بينوائی را بر شاطی بحر احديّت برسان و اين‬
‫طالبان ملکوت ابهايت را بسر منزل وحدانيّت واصل کن اين‬
‫طيور بال و پر شکسته را در حدائق تقديس داخل کن و اين مرغان‬
‫دم بسته را بالحان جوهر توحيد در جنّت تجريد و فردوس تفريد‬
‫آواز و ترانه ای  بخش اين ذليلان را بعزّت قديمه‌ات دلالت فرما‬
‫و اين عليلان را بدرياق فاروق اعظمت درمانی عطا کن و اين فقرا را‬
‫در ظلّ عنايت مسکن ده و اين ضعفا را بشديد القوی تأييد فرما تا‬
‫اين گمگشتگان صحرای محبّتت در مدينه تقديس وارد شوند و اين‬
‫بيهوشان باده عشقت در انجمن توحيد چون شمع روشن شوند . ای‬
‫احبّای رحمن فيوضات ملکوت ابهی  چون ابر نيسان نازل و الطاف‬
‫جمال قدم از جبروت اعلی متواصل فضل بيمنتهی شامل و عنايت‬
‫جليله حضرت مليک اسماء حاصل . قسم بجوهر وجود و سلطان غيب و‬
‫شهود که مقامی بجهت ثابتين و متمسّکين بر عهد و ميثاق الهی‬
‫مقدّر شده است که غبطه اولياء و منتهی آرزوی اصفياست . عنقريب‬
‫انوار اين پيمان الهی شرق و غرب را احاطه نمايد و اسرار اين‬
‫کتاب اقدس رحمانی ملکوت وجود را مزيّن کند از امواج بحر معانيش‬
‫لئالی حقايق ظاهر گردد و از اشعّه صبح مبانيش کواکب مواهب‬
‫باهر شود . در حقيقت اين عهد و ميثاق الهی و پيمان و ايمان صمدانی‬
‫که باثر قلم اعلی است از خصائاين کور اعظم است و در هيچ دوری‬
‫از ادوار مقدّسه اين چنين موهبتی از خزائن رحمت الهيّه عنايت‬
‫نشده بلکه جمال قدم محض فضل عظيم و لطف عميم اين کور اعظم را‬
‫که مثيل و نظيری نداشته باين فضل اتمّ و لطف و کرم مخصّفرمود‬
‫فطوبی للثّابتين و طوبی للمتمسّکين و بشری للرّاسخين من هذا الجود العظيم.‬
‫(1) ای حيران جمال رحمن ، عليک بهاء اللّه . سراج‬
‫محبّت اللّه روشن است و قلوب احرار از فضل جمال مختار چون رياض‬
‫مزيّن ارواح از بشارات الهيّه مهتزّ است و دلها بنفحات الهيّه‬
‫مسرور و گلشن دل بملکوت ابهی  بنديد و توجّه بمنظر اعلی کنيد‬
‫و استمداد از جنود جبروت بقا بجوئيد و منتظر فتوحات غيبيّه و‬
‫تجلّيات لاريبيّه شويد . قسم بجمال قدم روح من فی ملکوت البقا‬
‫لاحبّائه الفداء اگر نفسی مستقيماً علی امر اللّه بر وفای بعهد و‬
‫پيمان الهی قيام نمايد جنود آفاق مقاومت نتواند و قوای عالم‬
‫متانت نتواند چون نجم بازغ از مطلع وجود لائح گردد و چون‬
‫نسيم رياض معنوی خطّه و ديار حقائق وجود را معطّر نمايد در اين‬
‫انجمن عالم چون شمع در جمع برافروزد و چون نار موقدهء ربّانيّه‬
‫در قطب آفاق شعله برافرازد . پس ای ناظر الی اللّه‬
‫بکوش و بجوش و بخروش تا از اين نفوس محسوب گردی و در اين جمع محشور شوی.‬
‫(1) ای ثابت بر ميثاق ، نامه شما تلاوت شد دلالت بر‬
‫استقامت در امر اللّه داشت طوبی لک و بشری لک بما ثبتت قدماک‬
‫علی الصّراط المستقيم و المنهج القويم . اليوم موهبتی اعظم از‬
‫ثبوت و رسوخ نه . زيرا مقاومت جميع ملل آفاق را بچه توان نمود‬
‫آيا جز باستقامت بر امر اللّه و ثبوت و رسوخ بر ميثاق اللّه ممکن ؟‬
‫لا و اللّه . اينست حصن حصين اينست کهف منيع اينست ملاذ رفيع‬
‫اين قوّت رحمانيّه جنود طغيان را منهزم نمايد و اهل غرور و اصحاب‬
‫فتور را بهلاکت ابدی و انعدام سرمدی مبتلا نمايد.‬
‫(1) يا من تمسّک بعهد اللّه و ميثاقه ، حمد خدا را که از‬
‫دست ساقی ظهور کأس مزاجها کافور کشيدی و از ماء طهور نوشيدی‬
‫و اشراق نور را از سيناء و طور مشاهده فرمودی و در ظلّ ربّ غفور‬
‫مستظلّ گشتی و بعروة الوثقی عهد محکم الهی متمسّک شدی بقسمی که‬
‫چون جبال راسيات ارياح عاصفات را مقاومت نمائی و رخی در محفل‬
‫عهد الست برافروزی و جميع سبحات و حجبات بسوزی و چون کوره آتش‬
‫برافروزی آيت ملکوت گردی و رايت سلطان جبروت چون اکسير‬
‫اعظم نحاس نفوس ناقصه را بقوّه هدايت زر خالنمائی و خزف را‬
‫لؤلؤ صدف . قسم بجمال قدم روحی و ذاتی و کينونتی لاحبّائه الفداء‬
‫اگر بجوهر انقطاع فائز شوی بجميع اين شئون موفّق گردی.‬
‫(1) ای طالب رضای الهی ، اليوم اکبر نفوس ملکوتی‬
‫آن کس است که بعهد و پيمان الهی بعزمی رحمانی و توانائی‬
‫يزدانی قيام نمايد و به ترويج امر اللّه و نشر نفحات اللّه‬
‫برخيزد از خلوت خانهء دل اهرمن براند تا بانگ سروش بشنود‬
‫و از بيگانه بيزار شود تا دوست يگانه در آغوش گيرد اين است بزرگواری ملکوتی.‬
‫(1) ای ياران عبدالبهاء ، ضوضاء ملل و غوغای امم‬
‫در يوم ظهور اسم اعظم محتوم و مسلّمست و حکمت اين امر محتوم واضح‬
‫و معلوم . زيرا چون ارياح امتحان بوزد درختان ضعيف از بن و‬
‫ريشه برافتد ولی اشجار مبارکه ثبوت بيفزايد و متانت بنمايد .‬
‫شدّت باران حشرات ارض را مضطرب و پريشان و سرگردان نمايد ولی‬
‫حدائق پر شقائق شود ريحان و گل برويد و بلبلان بنغمه در آيند‬
‫و در هر دمی هزاران هزار ترانه بسرايند نعمةً للابرار و نقمةً‬
‫للضّعفاء . حمد کنيد خدا را که قدم ثابت بنموديد و مانند ذهب‬
‫ابريز در آتش آزمايش رخ برافروختيد . از حقّ ميطلبم که روز بروز‬
‫بر ثبوت و رسوخ بيفزايد.‬
‫(1) ای روحانی ، نفس رحمانی شرق و غرب را زنده و‬
‫معطّر نموده نسيم جانبخش گلشن ميثاق آفاق را مشکبار کرده‬
‫پرتو تقديس چون بارقه سحری کيهان را مطلع انوار نموده . با وجود اين‬
‫اهل فتور چون اهل قبور در حفره شبهات مطمور و در آن ظلمات ديجور‬
‫فرياد أَيْنَ سُطوعُ النُّور بر آرند و فرياد وا ثُبورا بلند کنند‬
‫تَبّاً لَهُمْ وَ سُحْقاً فی يَوْم النُّشُور   ... ای روحانی ، حال وقت آنست‬
‫که چون ورقاء رحمانی بر شاخسار ميثاق چون چنگ و چغانه نغمه و‬
‫آهنگی در عبوديّت عبدالبهاء و رقيق البهاء و اسير البهاء آغاز‬
‫کنی و فرياد برآری يا عبدالبهاء روحی لعبوديتّک الفدا و‬
‫چنان جذب و شوری در بين مرغان چمن اندازی که کلّ بر شاخسار سرو‬
‫بوستان الهی نغمه سبحان ربّی الابهی  را بملأ اعلی برسانند .‬
‫(1) ای مشتاق جمال ذوالجلال ، حمد خدا را که از چشمه‬
‫ميثاق نوشيدی و از شهد عهد نيّر آفاق چشيدی بسر منزل مقصود‬
‫رسيدی و بظلّ ممدود التجا نمودی . حال کأس ميثاق بدست و در‬
‫انجمن آفاق درآ و بگو :" يک دست جام باده و يک دست زلف يار‬
‫رقصی در اين ميانه ميدانم آرزوست ."‬
‫(1) ای شخخبير ، الحمد للّه مصداق اين کلمه ئی‬
‫زيرا از آن يار بيخبر خبر يافتی و از آن دلبر بی‌نشان نشان‬
‫جستی . اينست خبيری اينست بصيری اينست سميعی اينست‬
‫عليمی . اگر از جميع کائنات خبر داشتی و از او بيخبر بودی چه‬
‫ثمری و چون از او خبر يافتی از هر چيز خبر گيری و با ذی توجّهی‬
‫بحقائق اشيا اطّلاع يابی . از تطاول دست عدوان ناله و فغان‬
‫نموده بوديد حقّ بجانب شماست ستمکاران گرگ خونخوارند بر‬
‫اغنام بتازند ولی اميد چنانست که يد غيبی برسد و ناخن تيز‬
‫اهل ستيز را قطع نمايد . توجّه بملکوت ابهی  کن و از او عون و‬
‫عنايت طلب من نيز دعا کنم و تأييد رجا نمايم.‬
‫(1) ای يار روحانی ، يوسف کنعانی مسند مصر بياراست‬
‫و عزيز آن ديار شد ولی اين بزرگواری نتيجه صدمات زندانی بود‬
‫و از آثار ابتلای در آن چاه ظلمانی . پس معلوم شد که صدمات در سبيل‬
‫ربّ الايات سبب نجات گردد و قعر چاه منتهی باوج ماه شود . خدمتت‬
‫مقبول و مرغوب و اجر عظيم مقرّر و مقدّر و محتوم.‬
‫(1) ای طالب حقيقت ، نامه شما رسيد و انجذابات قلبيّه‬
‫معلوم گرديد . فی الحقيقه مجذوب جمال حقيقتی و مفتون علم و‬
‫عرفان . فی الحقيقه در عالم وجود بهيچ چيز تعلّق نشايد و دلبستگی‬
‫نبايد مگر حقيقت که آن دلبريست در نهايت جمال و کمال بايد در‬
‫طلبش جانفشانی نمود و فانی شد تا از آن دريا نصيبی گرفت و از آن‬
‫آفتاب پرتوی حاصل گردد اينست سزاوار دانايان و اينست لايق‬
‫هوشمندان . در خصوبلايا و محن و مصائب سؤال نموده بودی که اين از‬
‫خداست يا منبعث از سيّئات نفس انسان ؟ بدان بلايا بدو قسم است‬
‫قسمی بجهت امتحانست و ديگری سزای اعمال آنچه بجهت امتحانست‬
‫تربيت و تأديب است و آنچه سزای اعمال است انتقام شديد است .‬
‫پدر و معلّم اطفال را گهی بنوازند و گهی بيازارند اين آزار بجهت‬
‫تربيت است و عين نوازش و لطف محض است و عنايت صرف . اگر بصورت‬
‫قهر است ولی بحقيقت الطاف است اگر بظاهر عذاب است ولی بباطن‬
‫عذب فرات است . باری در هر صورت بايد تضرّع و زاری نمود و مناجات‬
‫بدرگاه الهی کرد که در امتحان ثابت مانيد و در بلايا صابر باشيد.‬
(1) هر اذيّت و جفا که در سبيل مير وفا وارد شهد بقاست‬
‫و موهبت عظمی . ظلم و ستم و درد و غم در مذاق عاشقان جمال قدم‬
‫خوشترين نعمست زيرا در سبيل جانانست و رزق دل و جان ولی‬
‫ستمکار را عقوبت پايدار است و عذاب نيران و نار وَ قِنا رَبّنا‬
‫عذابَ النّار عاقبت مظلوم معزّز گردد و ظالم مغبون شود و مکروب.‬
‫(1) ای بنده حقّ ،" کردی ای عطّار بر عالم نثار‬
‫نافه اسرار هر دم صد هزار " سبحان اللّه در بعضی مشامها رائحه‬
‫جحيم معطّر و نفحه جنّت النّعيم مذموم و غير مقبول . اين چه طبيعت‬
‫جعلی است و اين چه فطرت پستی ؟ نغمه بلبل گلشن اسرار منفور‬
‫و نهيق و نعيق هر ناعقی مقبول و مطبوع الطّيّبات للطّيّبين و‬
‫الطّيّبون للطّيّبات . هر بلائی چاره شود و هر دردی درمان يابد جز‬
‫غضب الهی اين درد بيدرمان است و اين زخم بی‌امان.‬
‫(1) ای بنده الهی ، کرم بر دو قسم است در عالم ملک‬
‫و در عالم ملکوت . ملکی عامّست و شامل کلّ و لکلٍّ نَصيبٌ مِنْ هذَا‬
‫البحرِ الخِضَمِّ العَظيم . امّا ملکوت کرمش خاصّ خاصّان حقّ و مخصوص‬
‫جانفشانان سبيل ربّ جليل . زيرا نفحات جانبخش نوگل خندان الهی‬
‫مشام بلبل را معطّر نمايد نه خراطين و جعل و انوار ساطعه شمس‬
‫حقيقت ديده حربا را منوّر نمايد نه چشم خفّاش ضعيف البصر . پس‬
‫توجّه بافق غيب بقا کن و بگو لک الحمد يا ربّی الکريم علی هذا‬
‫الفضل العظيم و لک الشّکر يا مولای القديم علی هذا اللّطف‬
‫الجزيل انّک انت الرّحيم و انّک انت البرّ الرّؤف الکريم.‬
‫(1) ای نهال آمال آن بيهمال ، نامه وصول يافت آنی‬
‫راحت و مهلت ميسّر نه تا بنگارش جواب بتفصيل پردازم لهذا‬
‫مجبور بر ايجازم معذور بداريد . نامه الحمد للّه نافه مشک بود‬
‫بوی دلجوی جنّت ابهی  داشت هر چند جميع ما در مقابل الطاف‬
‫بی‌منتهی غريق دريای قصوريم پرفتوريم و بی وله و شوريم‬
‫ولی موفّق بالطاف موفوريم که قطره را بجای دريا قبول ميفرمايد‬
‫و پشه ئی را پرواز عقاب می‌آموزد بنده آبق را پرورده صادق‬
‫مينمايد افسرده نابود را شمع بازغ ميفرمايد اين از الطاف‬
‫آن جان جهانست لهذا هر چند شرمساريم ولی اميدواريم . امروز اهمّ‬
‫امور اينست که بموجب تعاليم الهی در جميع اقاليم رفتار نمائيم‬
‫و با جميع خلق مهربان باشيم و جانفشان گرديم بيگانگان را آشنا‬
‫دانيم و اعدا را احبّا شمريم و کلّ را غمخوار و خاکسار باشيم بکمال‬
‫وفا سينه را هدف تير جفا کنيم و از خطای کلّ چشم پوشيم همدم‬
‫فقراء باشيم و همراز بی‌نياز گرديم بحکمت حرکت نمائيم‬
‫پرده دری ننمائيم بخوش سلوکی پردازيم . فی الحقيقه اهل‬
‫عالم دلبر حقيقی را فراموش نموده‌اند و چنان بدام و دانه گرفتار‬
‫شده‌اند که از گلشن الهی و حديقه ربّانی بوئی بمشام آنان نميرسد .‬
‫البتّه مزکوم از رائحه طيّبه محروم است و نابينا از مشاهدهء‬
‫جمال محجوب و مأيوس و عموم خلق بی‌انصاف و پراعتساف . البتّه‬
‫اين اعمال و رفتار مغناطيس غضب پروردگار لهذا در جميع آفاق‬
‫آثار قهر نيّر آفاق ظاهر و آشکار . سبحان اللّه بيماران از طبيب‬
‫مهربان در فرار و تشنگان از دريای عذب فرات بيزار بی‌نوايان‬
‫از گنج بی‌پايان در کنار و طفلان از ثدی عنايت بی‌بهره و نصيب‬
‫و هذا بما اکتسبت ايداهم يوم سمعوا النّداء من مکان قريب .‬
‫با وجود اين اميد از عفو و عنايت شديد القوی چنانست که نوميد‬
‫نگردند و الی الابد محروم نمانند اندکی اگر ملاحظه کنند و‬
‫بحقيقت پی برند و از حميّت جاهليّه بگذرند و دل و جان را از‬
‫تعصّب شديد رهائی بخشند عموم اهل ايران بشکرانه پردازند که‬
‫الحمد للّه اين افق تاريکرا آفتابی درخشنده طلوع نمود اين‬
‫ايران ويرانرا الطاف بی‌پايان جلوه نمود اين کشور گمنامرا‬
‫قبله آفاق کرد و اين اقليم جحيم را جنّة النّعيم فرمود . زيرا شمس‬
‫حقيقت ازين نقطه درخشيد و اليوم در افريک و امريک و حدود و‬
‫ثغور ترک و تاجيک در قطعات خمسه عالم شلّيک يا بهاء الابهی‬
‫بلند است ايران مرکز انوار گردد اين خاک تابناک شود و اين‬
‫کشور منوّر گردد و اين بی‌نام و نشان شهير آفاق شود و اين محروم‬
‫محرم آرزو و آمال و اين بی‌بهره و نصيب فيض موفور يابد و‬
‫امتياز جويد و سرافراز گردد.‬
‫(1) ای  ياران روحانی ، حضرت کبريا در قرآن عظيم‬
‫دنيا را تشبيه بسراب بقيع فرموده‌اند و نفوس بشريّه را مانند‬
‫تشنه آب . انسان تشنه لب سراب را آب انگارد و بکمال سرعت در‬
‫بيايان بتازد و عاقبت خائب و خاسر شود و از تشنگی هلاک گردد .‬
‫همچنين طالب دنيا بجان جويا و شب و روز ساعی و پويا بلکه‬
‫بجهت اکتساب زخارف فانيه درندگی نمايد و مانند گرگان تيز‬
‫چنگی بيازمايد بيچارگان بيازارد و مظلومان زجر و اذيّت نمايد‬
‫و عاقبت سودی نبيند بلکه زيان اندر زيانست و خسران اندر خسران و‬
‫شدّت عذاب نيران و مؤاخذ در محکمهء کبرای رحمان ... پروردگار‬
‫عالميان انسان را چشم بينا و گوش شنوا عنايت کرده و قلب آگاه‬
‫آفريده تا از فنای عالم عبرت گيرد و مانند مرغان چمن بچند دانه ئی‬
‫قناعت نمايد و بر شاخسار بابدع نغمات بتقديس و تسبيح ربّ الايات‬
‫مشغول گردد اينست سزاوار انسان اينست سبب عزّت ابديّهء اهل‬
‫عرفان . زيرا در اين جهان هر کاری عاقبتش خسران است مگر عبوديّت‬
‫درگاه حضرت رحمان و هر عملی زيان اندر زيانست مگر خدمت آستان‬
‫جمال يزدان . طوبی از برای نفوسيکه از نفس و هوی بيزار شدند‬
‫و از ظلمات اين دار تنگ و تار نجات يافتند و انوار الهی‬
‫مشاهده نمودند و باسرار ربّانی پی بردند آن نفوس مانند ستاره‬
‫روشن از افق امکان درخشنده و تابانند . ملاحظه نمائيد که اوليای‬
‫اطهار مطالع انوار و مشارق اسرار چگونه از افق عزّت ابديّه در‬
‫قرون و اعصار ظاهر و آشکارند و کسانيکه ظلم و طغيان نمودند و ره‬
‫عصيان پيمودند و از شراب غرور مخمور گشتند بچه ظلماتی گرفتارند‬
‫انّ فی هذا لعبرة لاولی الابصار.‬
‫(1) ای نفوس منجذبه بنفحات اللّه ، کور کور خداوند‬
‫يکتاست و عصر عصر حضرت کبرياء جسم امکان بنفحه روح القدس‬
‫زنده و جسد اکوان بفيض روح الامين در طراوت و لطافت بی‌اندازه‬
‫نسائم جانبخش ربيع بديع خطّه و اقليم را سبز و خرّم نموده و ابر‬
‫بهاری الهی روی زمين را بساط فروردين گسترده نفحات حدائق‬
‫ملکوت ابهی  مشام روحانيان را معطّر فرموده و انوار مقدّسهء افق‬
‫اعلی افئدهء ربّانيان را منوّر کرده . جهان و جهانيان در شور و وله‬
‫است و ارکان امکان در حرکت و زلزله است چشم اهل بصيرت بينا‬
‫و روشن است و وجدان اهل عرفان گلزار و گلشن . توجّه بافق غيب‬
‫نمائيد و تبتّل بحضرت لاريب آفتاب انور اگر چه از افق امکان‬
‫پنهان شد از مشرق لامکان عيانست و نريکم من افقی الابهی  و ننصر من‬
‫قام علی نصرة امری بجنود من الملأ الاعلی و قبيل من الملائکة‬
‫المقرّبين . پس بقوّتی الهی و عزّتی روحانی و انبعاثاتی وجدانی‬
‫و نفحاتی رحمانی و تأييدی صمدانی و توفيقی ربّانی و روئی چون‬
‫گلستان و رخی مزيّن بنضره رحمن و نطقی فصيح و بيانی بليغ و‬
‫لسانی ناطق و همّتی فائق بر نشر نفحات اللّه و اعلاء کلمة اللّه‬
‫بکوشيد و چون دريای پرجوش بخروشيد تا باين موهبت شرف نسبت‬
‫بآستانهء مبارک ابهی  روحی لاحبّائه فداه در بين ملأ انشاء‬
‫مشهور آفاق گرديد و معروف سبع طباق.‬
‫(1) ای منجذب بنفحات اللّه ، شکر کن خدا را که در سيناء‬
‫عرفان ندای رحمان از شجره انسان استماع نمودی و شعله نورانيّهء جلوه‬
‫الهی را در وادی ايمن بقعه مبارکه مشاهده نمودی از دست ساقی‬
‫عنايت صهبای هدايت نوشيدی و در ميدان معرفت رقکنان ندای‬
‫يا بهاء الابهی  بلند نمودی . اين از فضل و موهبت حضرت يزدانست که‬
‫اين عباد ضعفا را بملکوت الهی کشاند و اين سودائيان را شيدای جمال‬
‫مبين فرمايد . اين دم دميست که روح القدس نفخه حيات ميدمد و اين‬
‫عصر عصريست که شمس حقيقت بر آفاق قرون الی ابد الآباد بانوار‬
‫رحمانيّت ميدرخشد . تا توانی بجان جويان شو و بلسان گويا شو تبليغ‬
‫امر اللّه کن ترويج دين اللّه نما جذبه ابهی  بنما شعله طور سينا‬
‫برافروز نسيم جانپرور شو و نفحه معطّر گرد تشنگانرا سلسبيل حيات‬
‫شو و گمگشتگانرا دليل نجات هر چمنی را شبنم شو و هر گلستانی را‬
‫باران نيسان گرد کورانرا بينا نما کرانرا شنوا منجمدانرا‬
‫مشتعل کن خفتگانرا بيدار نما تا در ملکوت ابهی  چون نجم هدی در‬
‫افق اعلی بدرخشی . هذه وصيّتی عليک و نصحی لک لتکون من الفائزين.‬
‫(216) ای مشتعل بنار هدايت ، حبّذا حال نفوسی که چون‬
‫شعلهء نورانی سبب روشنائی قلوب انسانی گردند ای فرخنده انسانی‬
‫که آب حيات زندگانی جاودانی سبيل کند و ای مبارک آدمی که‬
‫فم مطهّر بگشايد و مستعدّين را بياناتی چون درّ و  گهر نثار نمايد‬
‫چه جواهر ثمينی بهتر از درّ معرفت و گوهر هدايت است . پس نطق‬
‫گوهر بار باز کن و بر فرق نفوس انسانی جواهر هدايت آسمانی نثار نما.‬
‫(1) ای ناظر بملکوت ابهی ،  اگر از فيوضات ملکوت ابهی‬
‫حظّ اوفری خواهی و اگر از اشعّهء ساطعه از شمس حقيقت وجه انوری جوئی‬
‫و اگر از رياض حديقهء ملکوت ابهی  نفحه معطّری طلبی در اعلاء کلمة اللّه‬
‫بکوش و در نشر نفحات اللّه جهد بليغ نما چه که کلّ تأييدات در اين‬
‫شأن اعظمست و کلّ توفيقات در اين فضل اقدم . قسم بجمال قدم که‬
‫نَفَسی در اين سبيل کشيدن اعظم از عبادت ثقلين است.‬
‫(1)  ای يار حقيقی ، تا توانی تشويق ياران بر تبليغ نما‬
‫و تفريق ما بين حقّ و باطل بياموز تا از تقليد رهائی يابند و بهره و‬
‫نصيب از برهان و تحقيق جويند . خلق مانند صبيانند بايد از ثدی عرفان‬
‫پرورش يابند و در آغوش مربّی مهربان تربيت گردند . ياران الهی‬
‫بايد در جميع شئون مربّی نفوس شوند و دليل هر متحيّر عليل طبيب‬
‫قلوب گردند و پرستار مريضان هوش و عقول تا آنکه بعون و عنايت‬
‫حضرت مقصود اين مخموران خمر غرور هوشيار گردند و در زمره ابرار درآيند.‬
‫(1) ای شمع افروخته محبّت اللّه ، اليوم وقت توکّل است‬
‫و هنگام توسّل زمان جوش و خروش است و دم تأييد هاتف و سروش . چشم‬
‫ملأ اعلی در انتظار است که فدائيان جمال ابهی  روحی لارقّائه الفدا‬
‫در ميدان وفا چه جانفشانی کنند و در انجمن هدی چه نور افشانی‬
‫در دبستان عالم چه سبقی درس دهند و نزد اديب الهی چه دانشی‬
‫آموزند . باری وقت پرواز است و دم آغاز نشر اسرار بقلوب پردازيد‬
‫و با ارواح دمساز گرديد نفوس را تربيت کنيد و فائزين را تهنيت‬
‫فرمائيد در نشر نفحات اللّه بکردار و رفتار و گفتار بکوشيد.‬
(1) ای بنده منقطع جمال ابهی ،  مرقوم نموده بودی که‬
‫در اطراف خضراء در نهايت فقر و فنا سير و حرکت مينمائی . اين‬
‫موهبتی است کبری که باين حالت بنشر آيات پروردگار پرداخته ئی .‬
‫حضرت مسيح مليح شبی در بيابان مناجات ميفرمودند که ای پروردگار‬
‫در حالتی بذکر تو پرداختم که بسترم خاک زمين است و چراغم ستاره‬
‫آسمان و طعامم گياه ارض بعد فرمود ، کيست از من غنی‌تر ؟ زيرا‬
‫آنچه را ندادی باغنياء و کبراء و امراء و وزراء و ملوک آنرا بمن‬
‫عنايت فرمودی ، کيست از من غنی‌تر ؟ حال آن بنده منقطع الهی‬
‫هر چند در آن باديه برهنه و گرسنه و تشنه سير و حرکت مينمايد ولی‬
‫چون نيّت تبليغ امر حضرت احديّتست اين فقر عين غناست و اين نيستی‬
‫حقيقت هستی . احبّای الهی بايد در نهايت مشقّت بخدمت پردازند‬
‫و الّا با راحت جان و آسايش وجدان و رفاهيّت حال هر کس بنده‬
‫ذوالجلالست . حمد کن خدا را که تو موفّق بعبوديّت صادقه هستی.‬
‫(1) ای بنده حقّ ، همانست که مرقوم نموده‌ای قوّت‬
‫تبليغ موهبتی است نه اکتسابی بيان حجّت و برهان فيض‬
‫رحمانست نه بواسطه علوم و معانی چه بسيار واقع که‬
‫شخامّی سبب هدايت عالمی گرديد . حال تو نيز توکّل بر حقّ کن‬
‫با عدم بضاعت باين تجارت رابحه پرداز زيرا سرمايه‬
‫فيض جمال مبارک است و الطاف حضرت مقصود . اميدوارم‬
‫بآن مؤيّد و موفّق شوی لسان فصيح بگشائی و در تبليغ بيان بليغ بنمائی.‬
‫(1) ای عطّار ، نافه مشکبار نثار کن تا نفحه اسرار‬
‫مشام ياران را عنبر افشان کند هر مزکومی از طيب مشموم نصيب‬
‫برد و از فيوضات اين يوم موعود بهره ئی گيرد . هر چند اهل‬
‫آفاق را آرزوی اشراق نه ولی مربّيان حقيقی اوّل استعداد‬
‫دهند بعد فيض مبذول دارند . ياران الهی نيز بايد اوّل بتربيت‬
‫استعداد و قابليّت بخشند بعد کلمة اللّه القا کنند و الّا مزکوم‬
‫از مشموم محروم . فضل حقّ در اين دور الهی قوّتی بياران بخشيده‬
‫که ايجاد استعداد کنند و بسبيل رشاد هدايت فرمايند.‬
‫(1) الحمد للّه اين موطن مقدّس رحمن بنفحات قدس‬
‫معطّر است و اسرار الهيّه بوسائط رحمانيّه منتشر يعنی امر اللّه‬
‫رو بعلوّ است و مجلس شور در نهايت الفت و محبّت تأسيس شده . لهذا‬
‫اين عبد آن مجلس را محفل روحانی ناميد تا مورد سنوح رحمانی‬
‫گردد و جميع متّحد و متّفق در تأسيس کمالات روحانيّه در حقائق‬
‫انسانيّه بکوشند و از خدا بخواهند که مظهر هدايت کبری گردند‬
‫و سبب مرور نفحات قدس در آفاق . ای ياران عبدالبهاء قسم‬
‫بجمال قدم چنان تأييدی در ملکوت وجود مقدّر که بتصوّر نيايد‬
‫جنود تأييد و الهام در ملکوت ابهی  مجنّدند و منتظر جولان نفسی‬
‫در ميدان عرفان تا آن جيوش و جنود فوراً نصرت و تأييد نمايند . و اليوم‬
‫هر چه بنشينيم و بينديشيم کلّ بی‌ثمر و اثر است و عاقبت سبب‬
‫اسف و حسرت مگر آنکه در سبيل آن دلبر مهربان جانفشانی نمائيم‬
‫و بنشر آيات تقديس پردازيم و نفوس را بهدايت کبری دلالت‬
‫نمائيم و علم موهبت عظمی برافرازيم از ما سوی اللّه منقطع گرديم‬
‫و با قلبی منجذب جميع اهل ارض را مشتعل و متذکّر نمائيم اينست‬
‫صفت ثابتين و اينست سمت راسخين و اينست رحمةً للعالمين .‬
‫(1) ای بندگان جانفشان دلبر ابهی ،  محفل تبليغ‬
‫بيارائيد و بزم تقديس بر پا کنيد نشر نفحات نمائيد و اعلاء کلمة اللّه‬
‫فرمائيد تا محفل شما مطلع نور هدی گردد و منزل شما مصدر تقديس و‬
‫تقوی . اليوم شجره اميد بفيض تبليغ نشو و نما نمايد و هر نفسی که‬
‫لب بحجّت و برهان بگشايد و يا آنکه محفل تبليغ بيارايد مورد‬
‫الهامات غيبيّه گردد و از تجلّيات لاريبيّه بهره و نصيب برد.‬
(1) ای منجذبهء ملکوت اللّه ، شمع خاموش بودی‬
‫الحمد للّه روشن گشتی صامت بودی ناطق شدی بينا گشتی شنوا‬
‫شدی زنده گشتی پاينده شدی . هر نفسی امروز لسان بتبليغ گشايد‬
‫و بنشر نفحات اللّه پردازد روح القدس تأييد نمايد و توفيق بخشد و‬
‫مقاومت من علی الارض تواند . زيرا بقوّتی ملکوتيّه قائم گردد‬
‫البتّه قوای ناسوت مقاومت نتواند قوّه لاهوت غلبه نمايد‬
‫اينست که ملاحظه مينمائی تلامذه مسيح هر چند بجسم ضعيف بودند‬
‫و بحسب ظاهر مغلوب ظلم هر امير ولی عاقبت غلبه بر کلّ نمودند و‬
‫جميع را در ظلّ خويش در آوردند.‬
‫(1) ای مشتعل بنار محبّت اللّه ، در يوم ظهور تجلّی‬
‫مجلّی طور مشاهده نمودی و از شجره طوبی ندای انّی انا اللّه‬
‫استماع کردی از ماء طهور نوشيدی و از کأس مزاجها کافور‬
‫چشيدی بمشرق انوار توجّه نمودی و بملکوت اسرار تبتّل کردی .‬
‫حال وقت آنست که ترتيل آيات توحيد کنی و تجديد خلعت تجريد‬
‫بحبّ جمال قدم سائر امم را بوجد و طرب آری و بثناء اسم اعظم قبائل‬
‫و ملل را جذب و وله دهی صمت و سکوت بهت و خمود آرد و ندا فرح‬
‫بيمنتهی بخشد آتش بی‌شعله زغال است و مرغ بی‌نغمه ابکم و‬
‫لال شجر را ثمر بايد و سراج را شعاع و شرر . پس ای مرغ سحر نغمه و‬
‫نوائی زن و آغاز ترانه ای  نما تا نفوس مخموده باهتزاز آيد.‬
(1) ای طالب جمال مختار ، طالبان کوی حقّ و عاشقان‬
‫جمال مطلق از عالم ملک در گذرند و بجهان ملکوت دل بندند از ملک‬
‫هستی خويش بيزار گردند تا در جهان هستی حقيقی در آيند چشم‬
‫بصيرت بگشايند و جمال معشوق حقيقی را آشفته و پريشان گردند‬
‫شب و روز بذکر مليک وجود و جمال محمود و شاهد مشهود مشغول شوند‬
‫و ما سوايش را فراموش نمايند . حال وقت جوش و خروش است و هنگام‬
‫استماع بانگ سروش . هاتف غيبی ندا ميفرمايد فاستبشروا يا‬
‫اهل البهاء و اجهدوا يا اهل الولاء و اسعوا يا معشر الوفاء لينتشر نفحات اللّه .‬
‫(1) ای يار با وفای من ، نامه شما رسيد الحمد للّه احبّای‬
‫قزوين در نهايت سرور و تمکين مشغول بخدمت نور مبين و اميد چنين است‬
‫که در آينده موفّق بتبليغ نبأ عظيم شوند . يعنی ياران الهی با نفوس‬
‫سائره طرح الفت افکنند و بکمال محبّت و مؤانست پردازند اين نوع‬
‫معاشرت در اکثر نفوس تأثير نمايد و گوش بکلام دهند و چون استعداد القاء‬
‫کلمه بينند بحکمت القاء کلمه کنند . اوّل بايد کوشيد تا استيحاش در خلق‬
‫نماند مثلاً هر يک از احبّا در هر سال يکنفری انتخاب کند ابتدا حسن‬
‫معاشرت نمايد تا وحشت نماند بعد بتدريج تبليغ کند اين بهترين طرق است.‬
‫(1) ای ياران عزيز عبدالبهاء ، اليوم اهمّ امور‬
‫تبليغ امر اللّه و نشر نفحات اللّه است تکليف هر نفسی از احبّای‬
‫الهی اينست که شب و روز آرام نگيرد و نفسی برنيارد جز بفکر‬
‫نشر نفحات اللّه . يعنی بقدر امکان بکوشد که نفسی را بشريعه بقا‬
‫هدايت نمايد و احيا کند زيرا اين اثر از او در اعصار و قرون‬
‫متسلسل گردد چه که از هادی اوّل تتابع و ترادف و تسلسل در مؤمنين‬
‫ديگر کند عاقبت يک نفس مقدّس سبب احياء صد هزار نفوس شود .‬
‫ملاحظه فرمائيد که چه قدر اهمّيّت دارد که هدايت يک نفس اعظم از‬
‫سلطنت است . زيرا سلطنت ظاهر در ايّامی چند منتهی شود نه اثری‬
‫و نه ثمری و نه سروری و نه فرحی و نه بشارتی و نه اشارتی نه نامی‬
‫و نه نشانی باقی ماند . امّا اين سلطنت که هدايت نفوس است دست در‬
‫آغوش دلبر ابدی نمايد و انسان بر بالين سرمدی بياسايد . لهذا‬
‫بايد محفلهای روحانی در جميع بلاد فراهم آيد و فکرشان اين باشد‬
‫که نفوسی هدايت شوند و همچنين باطراف و اکناف محض نشر‬
‫نفحات اللّه نفوسی ارسال شود که طالبانرا بسبيل الهی هدايت‬
‫نمايند حتّی عبور و مرور نيز مفيد است . مثلاً بلادی که در محلّات‬
‫معتکفه گوشه ئی افتاده يارانی که در آنجا هستند از جائی خبری‬
‫ندارند اگر چنانچه خبری گيرند بالتّصادفست حال اگر نفوسی‬
‫عبور و مرور نمايند و احبّا را بشارات الهيّه دهند و در هر جا يک شب‬
‫دو شب بمانند اخبار ارض مقدّس و سائر بلدان و ديار را از شرق و‬
‫غرب بدهند و بکمال محبّت و جوش و طرب معاشرت کنند اين سبب‬
‫انجذاب و اشتعال شود و نفوس تربيت گردند و بشور و وله آيند‬
‫همين سبب نشر نفحات شود و علّت اعلاء کلمة اللّه گردد.‬
‫(1) ايّتها النّفوس المبارکه ، نامهء شما بدقّت تمام‬
‫ملاحظه گرديد از مساعی حميده و همم جليلهء دوستان نهايت سرور‬
‫حصول يافت توجّه بآستان مقدّس شد و طلب تأييد و توفيق گشت . زيرا‬
‫امور مرهون بعنايت است و تأييد حضرت احديّت لهذا اميد چنان است‬
‫که تأييدات غيبيّه و توفيقات لاريبيّه بحصول پيوندد . عبدالبهآء‬
‫جميع غوائل هاجمه و مشاغل لازمه را ترک نمود و جميع امور را‬
‫واگذاشت و سفر نمود با وجود اينکه محرومی از آستان مقدّس بسيار‬
‫مشکل و صعب بود و سبب حزن و اندوه و سه مرض مزمن جسمانی مستولی‬
‫و ابداً طاقت و تحمّل حرکت نداشت باز توکّل بر جمال بيمثال نموده‬
‫باطراف جهان شتافت . زيرا مشاهده کرد که تأييد در تبليغ است و‬
‫توفيق در نشر نفحات اللّه و نعم الرّفيق شب و روز جز بيان حجج‬
‫و برهان و اعلاء کلمه يزدان و بشارت بطلوع صبح هدی و مژده باشراق‬
‫شمس حقيقت شغلی نداشت . هر چند الطاف جمال مبارک هميشه شامل‬
‫بود ولی در اين سفر بحری بی‌پايان عنايت بدرجه ئی بود که‬
‫مجرّد دست بردن بکلافه ئی فوراً سر رشته در دست بود بهرجهت که‬
‫توجّه ميشد ابواب مفتوح مشاهده ميگشت و سبب اين بود که از هر‬
‫فکری فارغ بود و لسان بذکر حقّ ناطق و نام مبارک ورد دائم‬
‫و نفثات روح القدس مؤيّد جان و دل و الّا اين ذرّه را چه قدرتی و‬
‫اين قطره را چه وسعتی . باری ايران ويران و جميع خلق مشغول‬
‫بيکديگر جانها بامان آمده و دلها از پريشانی فرياد و فغان‬
‫نمايد استعداد عظيم حاصل گشته بايد ياران الهی علی الخصوص‬
‫حضرات ايادی امر اللّه دقيقه ئی آرام نگيرند جميع فکر را در آن‬
‫حصر نمايند که اين بنياد الهی بلند شود و نسيم رحمانی ايران را‬
‫معطّر کند . پس ای حضرات ايادی امر اللّه در حقّ من تضرّع و‬
‫ابتهال کنيد من نيز در حقّ شما عجز و زاری کنم که قوّتی‬
‫آسمانی و موهبتی رحمانی و نصرتی ملکوتی و تأييدی ربّانی‬
‫و فتوحی لاهوتی حاصل گردد کلّ موفّق بآنچه بايد و شايد شويم تا‬
‫انوار صبح هدايت را در خاور و باختر منتشر کنيم مانند نفوس‬
‫مبارکی که در ظلّ حضرت مسيح بودند بجانفشانی برخيزيم و‬
‫بمنتهای وفا موفّق شويم و همواره بخاطر آريم که آن دلبر با‬
‫وفا چه جفا کشيد و چه قدر زحمت و بلا ديد و چگونه اسير سلاسل و‬
‫اغلال بود تا ما بيچارگان را چاره دهد و ما ذليلان را در ملکوت‬
‫خويش عزيز فرمايد . بشکرانه اين الطاف بايد در هر دم صد جان نثار‬
‫نمائيم عبدالبهاء از شدّت شرم و حيا بجمال ابهی  قسم که‬
‫آرزوی فنا نمايد زيرا در مقابل اين عنايت نفسی بشکرانه نکشيد‬
‫و تا بحال بقطره ئی از خدمت موفّق نشد مگر آنکه حضرات ايادی‬
‫امر اللّه تضرّع بملکوت ابهی  نمايند و اين بی‌بهره را نصيبی از‬
‫موهبت خدمت طلبند بلکه من بعد حرکت مذبوحی نمايد و جان و دل‬
‫تسلّی جويد و بذرّه ئی از عبوديّت موفّق شود.‬
(1) ای بنده الهی ، تا توانی در هدايت خلق کوش و‬
‫سقايت بوستان حقّ نما يد عنايت در مزرعه آفاق تخمی پاک‬
‫افشانده و البتّه اين کشت دهقان حقيقت جهانرا بهشت نمايد و اين‬
‫تخم پاک ارض را زينت افلاک بخشد و احبّای الهی در اين جويبار‬
‫آبيارند و آب فيض حضرت پروردگار . پس تا توانی آبياری کن‬
‫تا فيض حضرت باری کامکاری بخشد و نور احديّت بدرخشد و‬
‫يگانگی علم افرازد و بنيان بيگانگی براندازد محبّت عموميّه‬
‫رخ بگشايد و جهان آئينهء فيض يار مهربان شود.‬
‫(1) ای ياران روحانی ، در اين عهد جليل و قرن عظيم که‬
‫آفتاب ميثاق چون نيّر اعظم آفاق از اشراق ملکوت وجود را منوّر‬
‫نموده و محيط اکبر امواج فيوضاتش از ملکوت ابهی  بساحل‬
‫قلوب متواصل و نسيم عنبرين و شميم مشکين از رياض الهی‬
‫منتشر و ارياح فلاح از مهبّ عنايت متهيّج و بشارات الهيّه از‬
‫افق اعلی متتابع بايد ياران ربّانی و دوستان الهی بقوّتی‬
‫ملکوتی و قدرتی جبروتی و عونی الهی و صونی ربّانی و لسانی‬
‫ناطق و علوّی شاهق و انقطاعی فائق و فيضی عظيم و نوری مبين‬
‫و جذبی شديد و ولهی ليس عليه مزيد مبعوث گردند چه که اين‬
‫انتساب بدرگاه الهی را اين شئون رحمانی لازم و اين اکتساب‬
‫عبوديّت آستان جمال باقی را اجتلاب انظار عنايت نامتناهی‬
‫واجب . هر سبزه ئی که از فيض نيسان رحمت نصيب برد البتّه سبز و خرّم‬
‫گردد و هر شجره ئی که از عين الطاف بهره ئی  گرفت البتّه تر و تازه‬
‫شود و هر مشکاة که از انوار جمال رحمانی اقتباس کرد البتّه‬
‫منوّر و مستضیء گردد و اين شئون ما به الامتياز بين الابرار و‬
‫الاشرار در جميع قرون بوده فريق فی الجنّة و فريق فی السّعير .‬
‫پس حال بايد ما دست بدامان حضرت يزدان زنيم و بر عهد و پيمان‬
‫محکم شويم و بر صراط رحمن ثابت و مستقيم گرديم و بعون و عنايت‬
‫جمال قديم بکوشيم و بجوشيم تا مراکز سنوحات رحمانيّه شويم و‬
‫مطالع انوار توفيقات ربّانيّه بعروه وثقی تمسّک و تشبّث نموده‬
‫جميع همّت را حصر در نشر برهان اللّه نمائيم و جميع اوقات را وقف‬
‫سطوع رائحه رياض کبريا تا شرق و غرب مطلع آيات توحيد گردد‬
‫و جنوب و شمال مهبط اسرار تفريد وجوه بنضره رحمن مزيّن شود و‬
‫صدور بنور ايقان و آثار ظهور در کلّ مراتب وجود ظاهر و باهر شود‬
‫و عالم ملکی آينه ملکوت گردد آن وقت جهان جنّت ابهی  شود .‬
‫(1) اوست خورشيد درخشنده و بخشنده مهربان‬
‫ای جمشيد ، سپيده دميد و خورشيد درخشيد بهار رسيد ابر فروردين‬
‫گريست ارديبهشت کيهان را بهشت برين نمود سرو بباليد مرغ‬
‫بامداد بناليد گل بشکفت و سوسن آزاد با زبان خاموش گوهر راز‬
‫پنهان بسفت بزم کرم بر پا شد و جشن سده در چمن آشکار گشت‬
‫جام جم در گردش آمد و آهنگ باربد بلند شد ساز و آواز بميان‬
‫آمد چنگی ترانه آغاز کرد و با چنگ و چغانه دمساز شد خمر باده و‬
‫مُل بجوش آمد در انجمن گل نوشانوش در گرفت مرغان چمن سرمست‬
‫گشتند تذروان می پرست شدند . با همه اين های و هوی و غرّش و‬
‫فرياد و گفتگوی و جنبش و آواز و گردش جام مشکبوی مرغانی‬
‫بجستجو نيامدند و باين گلستان نشتافتند تو آوازی‬
‫برآر و فريادی بزن بلکه بيدار گردند و هوشيار شوند .‬
‫(1) ای بشير چون شير ، بشير مصری حامل قمييوسف‬
‫کنعان بود امّا تو حامل پيرهن عزيز مصر رحمان ببين تفاوت ره از‬
‫کجاست تا بکجا ولی قوّت استشمام پير کنعان لازم تا رائحه آن‬
‫قمييوسفی را استنشاق نمايد و قدرت استنشاق يعقوب الهی‬
‫واجب تا رائحه جانبخش پيرهن اين يوسف الهی استشمام کند .‬
‫مقصود اينست که بوی دلجوی آن پيرهن دمن و چمن و گلشن را معطّر‬
‫و معنبر نموده ولی حيف که مزکوم محروم است و مختلّ الدّماغ مأيوس‬
‫و مشئوم . تو اين رائحه الهيّه را عرضه کن و قمييوسف الهی را‬
‫حامل شو فمن شاء فَلْيَشَمَّ وَ مَنْ شاءَ فَلْيَزْکُمْ.‬
‫(1)  ای مونس ياران ، سالهای چند در لباس مستمند‬
‫سرگشته کوه و صحرا و گمگشته دشت و دريا بودی و لب تشنه چشمه‬
‫حيات و پرنشئه بادهء ثبات گشتی تا بعين تسنيم پی بردی و از‬
‫باده الست سرمست گرديدی و از نيست و هست گذشتی . حال يک قدحی‬
‫از صهبای محبّت اللّه بدست گير و بر رندان می پرست صلا زن و بگو :‬
‫تا چند گمگشته دشت و بيابانيد ؟" وقت وصول است اين    هنگام حصول‬
‫است اين   بل اصل اصول است اين   آسوده شو آسوده شو   وقت‬
‫پريشانی گذشت   ايّام نادانی گذشت   دشت و بيابانی گذشت‬
‫آسوده شو آسوده شو   شمس حقيقت زد علم   بر کوه و دشت در صبحدم‬
‫مقصود کلّ شاه قدم   ماه ملل مير امم   آسوده شو آسوده شو " . حال‬
‫وقت آنست که درگاه احديّت را ملجأ و پناه کنيم و بيدار و پرانتباه‬
‫گرديم در جهان شوری افکنيم و حشر و نشوری ظاهر سازيم . ای مونس‬
‫اميدوارم که انيس آن دلبر نازنين گردی و جليس آن يار دلنشين .‬
‫ای مونس شکر حضرت احديّت را که در آستان مقدّس وارد و روی را‬
‫بخاک درگهش پرانوار و موی را بغبار رهش مشکبار نمودی و طوف‬
‫کنان گريان و نالان و سوزان اشعار آبدار خواندی و چشم ياران را‬
‫از سرشک ريزان چون ابر بهاران نمودی و گلزار ما حول بقعه‬
‫مبارکه را باشک ديده و آب جويبار تسقيه کردی و حول مطاف ملأ‬
‫اعلی طواف نمودی . از فضل الهی استدعا مينمائيم که بکلّی‬
‫گرفتار حقّ گردی و سرمست جام سرشار او تا سبب شوی آن جمع‬
‫پريشان را جمع نمائی و آن بی‌سر و سامان را سر و سامانی دهی .‬
‫(1) ای سرگشته صحرای الهی ، آنچه مرقوم نموده‬
‫بوديد معلوم و مفهوم گرديد و از مضامين رائحه رحيق مختوم‬
‫استشمام شد . فی الحقيقه کلمه الهيّه حکم نار موقده دارد و در هر‬
‫اقليم القا شود البتّه شعله برافروزد و پرده خمودت متزلزلين‬
‫بسوزد و قل جاء الحقّ و زهق الباطل انّ الباطل کان زهوقا . ای‬
‫نائره محبّت اللّه در آفاق شعله ئی  برافروز و ای پروانه محبّت‬
‫اللّه حول شمع هدايت پر بسوز ای طير حديقه عرفان در رياض‬
‫عهد و پيمان نغمه و آهنگ آغاز نما و ای حربای وادی ايقان‬
‫از پرتو کوکب الطاف ديده روشن کن . اهل وساوس نفسيّه خفاشانند‬
‫چون انوار سطوع يابد سر در گريبان کنند و مخفی و پنهان شوند‬
‫حرارت محبّت خمودت و جمودت زائل نمايد جنود ميثاق سپاه‬
‫تزلزل را غلبه نمايد و انّ جندنا لهم الغالبون . اللّهمّ يا محيی‬
‫القلوب بنفحات الميثاق و منوّر الابصار بضياء الاشراق ايّد عبدک‬
‫الخاضع الخاشع بباب احديّتک علی اعلاء کلمتک فی تلک العدوة‬
‫القصوی و نشر آثارک فی تلک الاقطار و جمع شمل الموحّدين فی ظلّ‬
‫نورک المبين و اشرح الصّدور بظهور عونک من ملکوتک الابهی  انّک انت القدير .‬
‫(1) ای امة البهاء ، جميع اوقات را صرف تبليغ کن و‬
‫بتنبيه نساء غافله پرداز تا ايشان را بهدايت کبری مهتدی‬
‫نمائی و بورقات مقدّسه مقتدی . اليوم تأييدات الهيّه شامل نفوسی است‬
‫که شب و روز به تبليغ امر اللّه مشغولند و بنشر نفحات اللّه‬
‫مألوف اين است مغناطيس عون و صون و عنايت و موهبت حقّ.‬
‫(1) ای مشتعل بنار محبّت اللّه ، ساعت که جسم منجمد‬
‫و فلزّ متطرّقست بسبب نظم و ترتيبی ماهرانه حرکت منتظمانه‬
‫دارد با وجود آنکه جسم ثقيل است اوقات انتقالات کوکب‬
‫جليل را معيّن نمايد و بشير قرب طلوع نيّر فلک اثير گردد .‬
‫و چون حرکتی خفيف و ضعيف در جسم ثقيلی حاصل شود چنين ثمر‬
‫جليل حصول يابد پس اگر حرکت شوقی روحانی در جسم انسانی‬
‫که بمثابه روح اين عالم عنصريست ظاهر شود چه آثار باهره و کمالات‬
‫لامعه تحقّق يابد . پس از خدا بخواه که بترتيبی الهی و قوّه ئی‬
‫روحانی سبب حرکت وجدانی هياکل انسانی گردی و رصد حرکات‬
‫کواکب ملأ اعلی و نجوم ملکوت ابهی  شوی و چون روح پرفتوح‬
‫علّت حرکت و اهتزاز جسم عالم امکان باشی.‬
‫(1) ای منادی پيمان ، جهان را غفلت مستولی بود و‬
‫امکان را ظلمت محيط و متوالی و کيهان را خمودت و برودت مرض‬
‫ساری تا آنکه بحر رحمانيّت بموج آمد و نسيم عنايت بوزيد صبح‬
‫هدی بدميد و شمس حقيقت بدرخشيد ولوله در آفاق افتاد و جهان‬
‫آفرينش بلرزش آمد عالم ابداع بديع شد و جهان ايجاد بهشت‬
‫برين گشت عالم انسانی در ظلّ علم رحمانی محشور شد بينايان محو‬
‫مشاهده انوار گشتند و عاشقان منجذب بجمال جانان می پرستان‬
‫سرمست جام سرشار گشتند و مشتاقان مستغرق بحر لقا و موهبت‬
‫ديدار . امّا کوران مبتلای بحرمان شدند و کران مستغرق در خواب‬
‫و نسيان ولی بعضی نفوس در حال طفوليّتند و هنوز مبتلای‬
‫بمحروميّت بايد اين نفوس را تربيت نمود دلالت کرد و‬
‫هدايت فرمود تا از حرمان نجات يابند و محرم خلوتگاه‬
‫حضرت رحمن شوند . ای بنده جمال ابهی  اميدوارم که سبب‬
‫حيات اهل آن جهات شوی و نفخه روحانی بدمی و تأييد‬
‫از روح القدس يابی دمت نفس حيات گردد و قدمت اثر طريق نجات.‬
‫(1) ای بنده صادق جمال قدم ، سر پرشوری بجو‬
‫و قلب پرآشوبی بطلب دريای محبت اللّه را موجی عظيم‬
‫باش تا لئالی حقائق و معانی نثار نمائی . هر دلی‬
‫آشفتهء موی او نه سنگيست خارا و ديده اگر شيفته روی او‬
‫نه کور است نه بينا . باری وقت فرياد و فغانست و هنگام‬
‫جوش و خروش بين عالميان تا توانی سبب روشنائی قلوب شو و انشراح صدور.‬
‫(1) ای نو رسيدگان باغ الهی ، از قرار معلوم بشهادت‬
‫جناب حاجی نبيل تحصيل فنّ جليل نموده‌ايد گواهی ايشان در نزد‬
‫عبدالبهاء حجّت و برهانست ابداً شبهه نميماند و گواه بی‌اشتباه‬
‫اينست . لهذا باستماع اين بيان چنان روح و ريحان يافتم که‬
‫بذکر شما پرداختم و از حقّ ميطلبم که در صون حمايتش محفوظ و مصون‬
‫مانيد و دست بذيل عنايتش زنيد و در سايه رحمانيّتش بياسائيد و‬
‫روز و شب بکوشيد تا ادلّه قاطعه و حجج ساطعه و براهين لامعه از‬
‫برای هر سامعی اقامه نمائيد در هر محفلی زبان بگشائيد و مانند‬
‫عندليب مستمعين را از اين خبر بهره ور گردانيد پرده‌ها بدريد‬
‫و ظلمت ضلالت زائل نمائيد کشف غطاء کنيد و بنور هدی بتابيد .‬
‫امروز موهبتی اعظم از اسرار هدايت نه زيرا سبب نجات و حيات‬
‫اهل آفاق گردد . اگر مريض جسمانی را طبيبی حاذق معالجه نمايد‬
‫و سبب شفا گردد چه قدر مورث وفاست ديگر ملاحظه کنيد که اگر‬
‫نفسی بيمار قلبی و عليل روحانی را از امراض قهر و غضب الهی‬
‫نجات دهد و شفا بخشد چه مقام بلنديست و چه همّت ارجمندی.‬
‫(1) ای ارسطو ، معلّم اوّل را گويند که در جميع علوم‬
‫ممتاز کلّ امم بود و از مشاهير بنی آدم . ملاحظه نما که علم و دانش‬
‫چه قدر سبب عزّت عالم آفرينش است که شخصی يونانی ممدوح و مقبول‬
‫امم رومانی و ايرانی بلکه عالم انسانی شد و حال آنکه علومش‬
‫تعلّق بعالم امکان داشت . حال تو از خدا بخواه که از علوم ملکوت‬
‫اعلی و از فنون ملأ ابهی  قسمت عظمی بری تا در جهان لامکان‬
‫مشهور روحانيان گردی و طبيب رحمانيان شوی.‬
‫(1) ای افلاطون ، همنامت شهره آفاق شد و بحکمت‬
‫اشراق معروف و ممتاز گشت . دانائی سبب فوز و فلاح است و‬
‫مغناطيس فيض و نجاح . لهذا در اين دور بديع علم و دانائی از‬
‫اعظم مناقب عالم انسانی است تا توانی کلّ را بتحصيل علم مفيد‬
‫ترغيب و تحريکن تا مستفيد گردند و سبب روشنائی عالم انسانی‬
‫شوند ظلمانيان جهل نورانی شوند و نادانان عصر سردفتر دانائی گردند.‬
‫(1) ای ياران الهی ، اين عصر عصر رحمانيست و اين قرن‬
‫قرن روحانی ذرّات اشياء در وجد و طربند و کافّه ممکنات در‬
‫حرکت و اهتزاز حرارت شمس حقيقت چنان تأثيری در حقائق‬
‫موجودات نموده که جميع اشياء در نشو و نماست . ملاحظه نمائيد‬
‫که عقول بشريّه و همّت انسانيّه و ادراکات قلبيّه و اکتشافات‬
‫عقليّه و فنون عاليه و تدقيقات رياضيّه و تعميقات طبّيّه و سائر‬
‫فنون مادّيّه و علوم روحانيّه و صنايع بديعه و بدايع لطيفه و‬
‫مدنيّت کامله و تعديل اخلاق و تنوير آفاق در جهان انسانی بحشمتی‬
‫بی‌پايان در نشو و نماست ولی ياران الهی بايد از کلّ سبقت‬
‫گيرند و در اين فضائل و خصائل که زينت حقيقت انسانيست بکمال‬
‫جهد کوشيده اکتساب نمايند . زيرا اين نفوس مقدّسه بيش از کلّ‬
‫مؤيّدند و بهتر از کلّ موفّق و بر حزب اللّه اکتساب کمالات معنويّه‬
‫و صوريّه بصريح آيات بيّنات فرض و واجب است و الحمد للّه‬
‫استعدادشان کامل و در هر امری موفّق و مؤيّدند . لهذا بايد ياران‬
‫الهی شب و روز در فکر آن باشند که مرکز اين انوار گردند و مجمع اين‬
‫اسرار و مصدر اين افعال و الّا سبب حسرت و احزان گردند . هر نفسی بايد‬
‫ملاحظه کند که رضای حضرت پروردگار در چه چيز است و سبب قربيّت‬
‫حضرت احديّت چه احوال و چه اطوار و چه گفتار و بجان و دل بکوشد‬
‫و بجوشد و بآن عمل نمايد.‬
‫(1) ای بنده الهی ، در اين دور بديع تعلّم و تعليم از اعظم‬‬
‫اوامر ربّ کريمست و نصوکتاب مبين . بر هر نفسی تعلّم بقدر‬
‫خواندن و نگاشتن و تعلّم مبادی علوم لازمه فرض و واجبست . امّا‬
‫تعليم از اعظم عبادات نور مبين و مقتضای عبوديّت درگاه رحمن‬
‫و رحيم ارتقاء و انحطاط امم از نتايج علم و جهلست زيرا ترقّی‬
‫عالم انسانی به دانائی است و تدنّی عالم بشری به نادانی‬
‫نوع بشر چون دانائی افزايد رحمانی گردد و چون دانش آموزد‬
‫ربّانی شود هل يستوی الّذين يعلمون و الّذين لايعلمون ؟ پس‬
‫تا توانی بکوش که نورسيدگان دور بديع واقف بر حقايق و معانی‬
‫گردند و تحصيل فنّ بديع کنند و واقف شوند و آگاه و دانا گردند‬
‫و پرانتباه از جميع علوم نافعه بهره ئی برند و از فنون مفيده‬
‫نصيبی گيرند . امّا فنون عتيقه غير مفيده مانند اصول فنون‬
‫نيست جنونست اوقات را صرف نمودن نشايد و نبايد.‬
‫(1) ياران نورانی من ، در اين ليل ظلمانی از هاتف‬
‫پنهانی ندائی بسمع روحانی رسيد که ای مشتاق وقت آنست که‬
‫بذکر اهل وفاق پردازی و بياد ياران نيّر آفاق افتی احبّا را‬
‫سبب فرح و سرور گردی مستمعان را نغمه طيور بشنوانی آهنگ‬
‫بديعی بلند کنی و نغمه جديدی در چغانه و چنگ بر افرازی تا قلوب‬
‫باهتزاز آيد و جانها بانجذاب افتد و دلها پر از التهاب گردد و‬
‫گوشها سرود از سروش ملأ اعلی شنود زبانها ناطق گردد وجوه‬
‫بارق شود نفوس نخل باسق گردد و در استقامت و ثبوت جبل‬
‫شاهق شود وجد و طرب احاطه کند غم و اندوه ازاله گردد‬
‫چشمها اشکبار شود و رخها پرانوار گردد سکون مبدّل بجنون شود‬
‫و صبر و قرار منقلب باضطرار گردد اسرار آشکار شود خفته‬
‫بيدار گردد پژمرده تازه شود مضطرب آسوده گردد محروم‬
‫محرم راز شود مجنون عاقل و هشيار گردد کور بينا شود و کر‬
‫شنوا گردد مخمود آتشبار شود مفقود پديدار گردد . ای ياران‬
‫وقت بيداريست نه خواب زندگيست نه ممات زمان حرکتست‬
‫نه سکون وقت هوشمنديست نه جنون عصر جمال مبارکست قرن‬
‫اسم اعظمست آهنگ بديعست لحن جديد است گلبانگ طيور است‬
‫گلشن حبور و سرور است وقت را غنيمت شماريد و فرصت را از دست‬
‫ندهيد تا توانيد بتابيد و بشتابيد و بربائيد و‬
‫بيارائيد و بياسائيد جانفشانی کنيد مهربانی نمائيد‬
‫آسمانی گرديد يزدانی شويد ملکوتی گرديد لاهوتی‬
‫شويد تا نتيجه ئی از حيات بدست آريد و ثمره ئی از شجره وجود ببار آريد.‬
(1) ای آشفتهء جمال ربّ رحمن ، اگر بفضل و عنايت‬
‫جمال قدم باحبّای خالصش پی بری از وجد و سرور برپری و چون‬
‫طيور شکور در حدائق حبور بشکرانهء ربّ غفور زبان بگشائی و‬
‫بانواع نغمات بسرائی . يوم يوم قيامست و وقت وقت خدمت بامر‬
‫عزيز علّام تا چه نفسی بقوّتی ملکوتی و قدرتی جبروتی و تأييدی‬
‫لاهوتی و نفسی رحمانی و همّتی آسمانی و بشارتی روحانی بر‬
‫هدايت من علی الارض قيام نمايد . قسم بذات پاک که انوار طلعتش‬
‫افلاک را روشن نمايد و نفحات روحش در ملأ اعلی منتشر گردد.‬
‫(1) ای بنده حقّ ، تا توانائی داری در عبوديّت حقّ‬
‫بکوش و بذکرش بخروش و در خدمات احبّايش جانفشانی نما و در ظلّ‬
‫کلمه‌اش کامرانی عبوديّت باحبّای الهی عبوديّت بحقّست و‬
‫خدمت دوستان و نعت و ستايش ياران راجع الی اللّه .‬
‫(1) ای بنده حقّ ، تا توانی بخدمت احبّای الهی‬
‫پرداز زيرا خدمت احبّا بندگی درگاه حضرت کبرياست و مقبول‬
‫بارگاه جمال ابهی  دقيقه ئی  مياسا و آنی راحت مجو بلکه بجان‬
‫و دل بکوش که ياری از يارانرا غاشيه بر دوش گردی و سبب فرح‬
‫و شادمانی قلب نورانی شوی . اينست موهبت که جبين عبدالبهاء‬
‫بآن روشن است تو نيز شريک و سهيم او شو.‬
‫(250) ای باز هوای محبّت اللّه ، وقت پرواز است و‬
‫کشف راز است هنگام عجز و نياز است تا توانی همّتی بنما و‬
‫شهپری بگشا و صيدی بنما و شکاری بيفکن تا در ساعد شهريار ملکوت‬
‫مقرّ يابی و در فضای دلگشای گلشن حيّ لايموت سير نمائی . اگر‬
‫بدانی که چه فضلی محيط است و چه عنايتی در اين بسيط البتّه جسم‬
‫بگذاری و جان شوی عالم خاک بنهی کوکب افلاک گردی.‬
‫(1) ای مستشرق از انوار هدايت ، در اين امر الهی که‬
‫روح القدس اوّل خادم و ساعيست جهدی نما که حسن خدمتی و علوّ‬
‫همّتی بنمائی تا منظور نظر ملأ اعلی گردی و مشمول توجّهات‬
‫و عنايت ملکوت ابهی  شوی و مظهر تأييد من يدع النّاس باسمی فانّه‬
‫منّی و يظهر منه ما يعجز عنه من علی الارض کلّها  گردی . خدمت‬
‫امر اللّه عبارت از تنزيه و تقديس و تجريد و تفريد است و ظهور‬
‫بشئون رحمانی در بين ملأ انسانی و ثمر و اثر اين خدمت عزّت‬
‫قديمهء انسان است در جميع عوالم الهی حتّی در نقطهء تراب که پست‬
‫و نازلترين مراتب است . ملاحظه نما که حتّی در جهان خاک و جماد‬
‫آثار چه نفوسی موجود و مشهود است و از اين قياس کن و عبرت گير .‬
‫تا کی در اين دام بجهت دانه ئی گرفتار باشيم و در اين قفس باميد‬
‫حبّه ئی مسجون و محزون بمانيم ربّ ارفعنی اليک و نجّنی من هذا الغمّ العظيم.‬
‫(1) ای اديب دبستان الهی ، دست و پری بگشا و آستينی‬
‫بيفشان توجّهی بنما و بال و پری باز کن پروازی آغاز نما و‬
‫نغمه و آوازی از حنجر روحانی برآر و لحن حجازی و عراقی بخوان‬
‫بلبل گويای اين گلزار شو و هزار هزار آواز اين لاله زار شمع‬
‫روشن انجمن عالم شو و جوهر جامع حقيقت آدم رخی منوّر کن ذيلی‬
‫مطهّر بنما مشامی معطّر کن و عقلی مصوّر ببين پردهء مستوری برانداز‬
‫و چون گل رسوای کوچه و بازار شو . و اگر نقابی جوئی چون نور ديده‬
‫در نقاب زجاجی و پردهء شفّاف صافی درآ مست و مخمور شو محو و‬
‫مشهور گرد واله و شيدا شو سينهء سينا جو آفت منجمدان باش‬
‫و فارس ميدان گرد نجم بازغ شو و نور لامع گرد . کاری کن که در‬
‫ملکوت ابهی  و افق اعلی با رخی روشن و جانی چون گلشن مشهور‬
‫گردی و نشر نفحات قدس نمائی و حشر مجامع انس کنی و چون از مقرّ‬
‫فنا بمکمن بقا توجّه نمائی با سپاه و جنود و طبل و کوس و اعلام‬
‫منشور و الويهء مشهور آهنگ ملکوت ابهی  کنی.‬
‫(1) ای نجوم بازغه افق محبّت اللّه ، الحمد للّه از پرتو‬
‫شمس حقيقت در خاور و باختر درخشنده‌ايد و چون سراج نورانيّه در‬
‫انجمن عالم روشن و تابنده از رشحات سحاب فيض ابدی مانند گل و‬
‫ريحان پرطراوت و لطافتيد و از فيوضات نور حقيقت مانند رخسار‬
‫مهرويان پرحلاوت و ملاحت در لوح محفوظ امکان آيات باهره‌ايد‬
‫و در رقّ منشور لامکان بيّنات زاهره مظاهر آثار توحيديد و مطالع‬
‫انوار تفريد جميع از فيض ابدی آن نور مبين با بهره و نصيبيد‬
‫و مانند آئينهء صافی از فيض آفتاب جهان الهی روشن و منير . پس‬
‫بجان و دل بکوشيد و سعی بليغ مبذول داريد که روز بروز آئينه‬
‫دلها جهان افروز گردد و انوار حقّ بتابد و جهان آفرينش آرايش تازه‬
‫يابد . ای احبّای الهی آن مربّی يزدانی جميع ما را بتربيت‬
‫الهی پرورش داد و تعاليم آسمانی تعليم کرد تا هر يک بمثابه‬
‫شمعی در محفل عالم شاهد انجمن گرديم و بانوار انقطاع و انجذاب‬
‫و عرفان و محبّت يزدان مزيّن شويم و سبب نورانيّت اين جهان‬
‫ظلمانی گرديم رايت تقديس برافرازيم و نفحات قدس منتشر کنيم‬
‫جنود نجات شويم و سبب حيات کائنات گرديم . آن شجره مبارکه بر ما‬
‫سايه افکند و آن عنقای مشرق احديّت ما را در ظلّ جناح خويش در آورد‬
‫و بعنايت و موهبت زايد الوصف تربيت نمود آيا سزاوار است که‬
‫بعد از پروازش بجهان پنهان دمی آسايش و راحت جوئيم و يا سر‬
‫ببالين سکون و استراحت گذاريم ؟ لا و اللّه اين سزاوار نيست و لايق‬
‫بنده وفادار نه . بلکه مقتضی آنست که بکلّی خود را فراموش کنيم و‬
‫از راحت و آسايش و رفاهيّت و لذّت و نعمت اين جهان فانی چشم پوشيم‬
‫بکلّی گرفتار او گرديم جانفشانی کنيم و در قربانگاه عشق قربانی‬
‫آرزو نمائيم و تا نفس اخير در سبيلش گردن را سزاوار غلّ و زنجير‬
‫بينيم و تسليم تيغ و شمشير کنيم تا از روحانيان جهان جاودان‬
‫گرديم و از محرمان خلوتگاه يزدان و چون آهنگ ارْجِعِی إِلی رَبِّکِ‬
‫راضِيَةً مَرْضِيَّة بگوش رسد رقکنان و پاکوبان و کف زنان و يا بشری‬
‫لی يا بشری لی گويان بخلوتگاه آن يار مهربان پرواز نمائيم.‬
‫(1) ای خدّام بندگان الهی ، اين چه منصب عظيم است و‬
‫اين چه جاه جليل که از چاه سياه باوج ماه رساند و از حضيض‬
‫پستی باوج ملأ اعلی کشاند اين منقبت عبدالبهاست و اين منتهی‬
‫آمال اين بنده بی سر و پا . ای پروردگار تو آگاهی که جز اين‬
‫آرزوئی ندارم و بغير از اين ملجأ و پناهی نخواهم بنده بندگانت‬
‫هستم و عبد عبيدت . در قطب امکان اگر بر خدمت دوستان موفّق‬
‫فرمائی اين نعمتی است شايگان و رحمتی است جاودان و اگر محروم‬
‫فرمائی ديگر بچه اميدی در جهان نيستی زيست نمايم تو تأييد‬
‫فرما و تو توفيق عنايت کن.‬
‫(1) ای بنده جمال ابهی ، عبدالبهاء شرمنده است‬
‫زيرا بعبوديّت عتبه مقدّسه موفّق نگشته پس تو دعائی کن عجز و‬
‫نيازی نما شايد من بعد باين موهبت مؤيّد گردد و باين منقبت موفّق‬
‫شود . زيرا آرزويش چنانست که غبار ره ياران گردد و خاک‬
‫آستان رحمن بخدمت دوستان موفّق شود و بعبوديّت آستان مؤيّد .‬
‫ای بنده حقّ ، تا توانی بخدمت ياران الهی پرداز تا موهبت يزدانی‬
‫بينی و در ترويج دين اللّه بکوش تا عون و عنايت ملکوتی مشاهده‬
‫نمائی گوش ببانگ سروش ده تا ندای ملأ اعلی بشنوی و بسمع جان‬
‫خطاب ملکوت ابهی  استماع کنی وقت را غنيمت دان و فرصت را موهبت‬
‫شمار و الّا اين ايّام فضل و جود بگذرد و حسرت و حيرانی باقی ماند.‬
‫(1) ای بنده صادق ، شکر کن خدا را که خادم ياران‬
‫موافقی و بنور عبوديّت بارق و شارق . اگر شهرياران عالم رائحه‬
‫گلشن اين عبوديّت را بمشام آرند البتّه بخدمت احبّای الهی‬
‫پردازند و اين عبوديّت را تاج عزّت ابدی شمرند هنيئاً لک و لامثالک.‬
‫(1) ای بنده خدا ، اگر فرح و شادمانی جاودانی خواهی‬
‫نار محبّت اللّه برافروز و اگر کامرانی دو جهان جوئی بنسيم‬
‫عنايت زنده شو . اگر گنج روان طلبی بکنز معرفت اللّه پی بر و‬
‫اگر عزّت ابدی جوئی بخدمت ياران پرداز . اگر حيات سرمدی طلبی‬
‫بنفحات قدس همدم شو و اگر بزرگواری در جهان الهی خواهی در‬
‫کمال خضوع و خشوع به بندگی ابرار پرداز.‬
‫(1) ای ياران اين مسجون ، شب و روز با رخی افروخته‬
‫و جان و دلی سوخته بياد ياران پرداخته و بذکر دوستان اوقات‬
‫ميگذرد . از فضل يزدان اميد چنانست که دوستان نيز باين نفحه‬
‫مشکبار در اهتزاز آيند و در ظلّ شجره مبارکه همدم و همراز اين مرکز‬
‫عجز و نياز شوند دمی راحت نجويند و آنی تأنّی نکنند شب‬
‫بطلب آيند و روز چهره برافروزند صبح را وسيله فلاح کنند و‬
‫شام را سبب سطوع انوار نمايند لسان بتبليغ گشايند و قوّت‬
‫هدايت کبری بنمايند زبان بثناء جمال ابهی  بيارايند و در‬
‫سايه شجره حيات بياسايند گوی سبقت و پيشی از ميدان فدا بربايند‬
‫و در هر دم بوجد و طرب آيند . ای ياران عزيز عبدالبهاء و دوستان‬
‫محبوب زندانی عکّا ، چه موهبتی اعظم از اين که انسان آغاز حيات‬
‫عجز و نياز نمايد و بعشق و محبّت دلبر آفاق همراز گردد و بنغمه و‬
‫آواز پردازد و بآهنگی خوش روح بخشد و لسانی فصيح بگشايد و‬
‫سبب هدايت خلق گردد و بکمال همّت بعبوديّت آستان مقدّس پردازد‬
‫اين آغاز زندگانی و در انجام جان فدا نمايد . اينست عنايت‬
‫کبری که بدايت فاتحة الالطاف گردد و نهايت خاتمة الاسعاف و‬
‫ما بين بديع الاوصاف هذا من فضل ربّی الرّحمن علی کلّ انسان ذاق‬
‫حلاوة الحبِّ من کأس الالطاف.‬
‫(1) ای بنده صادق جمال ابهی ، در اين خاکدان فانی‬
‫کاری بکن که مظهر آيت رحمانی گردی و مطلع انوار سبحانی شجری‬
‫بارور گردی و ثمری از خلق و خوی جمال انور برآری . اگر چه أَيْنَ‬
‫التُّراب وَ رَبُّ الأَرباب است ولی ما اگر چه قطره بی‌بهره هستيم امّا‬
‫چون اندک حرکتی نمائيم تأسّی ببحر اعظم و موج و طوفانش نموده‌ايم‬
‫و سراج اگر فی الجمله اشراقی نمايد خوی آفتاب گيرد و آيت نيّر‬
‫آفاق شود و ما نيز چون بعبوديّت آستان مقدّس قيام نمائيم از خلق‬
‫و خوی حقّ نصيب و بهره بريم.‬
‫(1) ای ياران الهی و دوستان ربّانی ، سالها بگذرد و ايّام‬
‫بسر آيد و بساط اين حيات منطوی گردد و صبح زندگانی بشام ظلمانی‬
‫تبديل شود و بهار جوانی بخزان ناتوانی بنيان عافيت برافتد و‬
‫بنياد مسرّت و راحت برباد رود و شجر وجود بی‌ثمر ماند و کينونت‬
‫مشهود بی‌اثر دفتر آمال پيچيده گردد و حقيقت اعمال سنجيده‬
‫بنيه قويّه عظام رميم شود و وجود محکم متين چون خاشاک و هشيم .‬
‫پس ای ياران حقيقی ، وقت را از دست مدهيد و براحت جسم و مسرّت دل‬
‫دل مبنديد تعلّق بملکوت ابهی  جوئيد و توسّل بذيل اطهر اعلی‬
‫قدری بحرکت آئيد و پری بگشائيد پروازی بنمائيد موجی بزنيد‬
‫اوجی بگيريد از نفحات ملکوت مشامی معطّر نمائيد و از حدائق رياض‬
‫جبروت دماغی معنبر . جمال قدم و اسم اعظم ايّام را تحت سلاسل و‬
‫اغلال گذراندند و اوقات را در تنگنای زندان ، در تحت سيوف ندا‬
‫فرمود و در زير قيود فرياد بر آورد و ما را طريق عبوديّت آموخت‬
‫هر يک را بطريقی آزمود و هر مشقّت و بلائی را بجهت هدايت عباد‬
‫تحمّل فرمود و هر مصيبت و ابتلائی را بجهت تربيت دوستانش حمل‬
‫نمود تا آنکه انوار يقين از افق مبين بتافت و سراج علّيّين در‬
‫مشکاة روی زمين روشن گشت . حال چون آن شمس افق توحيد سر در‬
‫حجاب نمود و رخ در نقاب فرمود ما که بنده آن آستانيم و برده‬
‫آن درگاه آيا جائز است که ساکن نشينيم و راحت بجوئيم آرام‬
‫بخواهيم و مخمود بمانيم محروم بشويم ؟ لا و اللّه اين انصاف‬
‫نيست و از خرد و عقل خارج . ما حال بايد سبب ازدياد نار محبّت‬
‫اللّه گرديم و اسباب نشر نفحات اللّه در هر انجمنی روشن باشيم‬
‫و برای هر نفسی گلشن دقيقه ئی  آرام نجوئيم و ساعتی راحت نيابيم‬
‫باخلاق الهی و اطوار رحمانی و صفاتی ربّانی و روشی آسمانی و‬
‫جوششی قدّوسی و حرارتی سينائی در بين ناس محشور گرديم.‬
(1) ای ياران الهی ، در اين دم در حديقه رضوان با‬
‫سائر دوستان مألوفيم و مأنوس معروفيم و محسوس بياد ياران‬
‫رحمانی و بذکر حبيبان روحانی پردازم و بملکوت اسرار تضرّع و‬
‫زاری نمايم و الطاف پروردگار جويم و موهبت خداوند مهربان‬
‫خواهم شور و وله طلبم و جذب و فرح خواهم سرور و حبور جويم و‬
‫از نغمات طيور بر حيرت و مسرّت افزايم . ای ياران روحانی ، موهبت‬
‫آسمانی در جلوه و ظهور است و الطاف ربّانی مانند باران بهاری‬
‫انوار پراشراق است و آفاق روشن بنور ميثاق شرق منوّر است‬
‫غرب معطّر است عالم وجود در حرکتست حيّز امکان زنده بروح عنايتست .‬
‫سکون جائز نه قرار سزاوار نيست صبر بی‌ظفر است خمودت مورث‬
‫کدر است شمع را افروختن لازم پروانه را جان سوختن واجب عندليب‬
‫را فغان سحری بايد و مرغان چمن را نغمات بديع شايد بلبل‬
‫بی‌نغمه بی‌نواست و شجر بی‌ثمر بی‌بهاست . تا توانيد نار عشق‬
‫برافروزيد و حجبات اوهام بسوزيد و آهنگ بديع بنوازيد و از‬
‫آتش راز و نياز بگدازيد . الطاف حضرت رحمان بی‌پايانست و فضل‬
‫و جود خداوند منّان بحر بيکران . تا کی ساکتيد و صامت و تا چند‬
‫راقديد و خامد ؟ از الطاف جمال مبارک اميد چنانست که مانند بحر‬
‫موّاج شويد و بمثابه سراج وهّاج گرديد ولوله ئی در آن سامان‬
‫اندازيد و شعله ئی بجان غافلان زنيد تأييد دمبدم است و توفيق همعنان و همقدم.‬
‫(1) ای احبّای رحمانی و ياران معنوی ، ايّام قيام‬
‫بر خدمت و هنگام اشتعال بنار محبّت است . ظهور اسرار قدم و فيض‬
‫اسم اعظم يک حکمت عظيمه و ثمرهء طيّبه‌اش محبّت و الفت و اتّحاد‬
‫و انجذاب بين احبابست تا باين موهبت و عنايت بين سائر احزاب‬
‫محشور و ممتاز گردند . علی الخصودر اين کور جديد و دور مجيد‬
‫که بوصايای مؤکّده محبوب قديم بايد قيام نمود و آن تشديد‬
‫روابط الفت صميمه با جميع خليقه است ديگر معلوم است بايد با‬
‫دوستان حقيقی و ياران معنوی چگونه باشد . قسم بجمال قدم که‬
‫اليوم نفسی بر عهد و پيمان الهی ثابت و راسخ که جان خويش را‬
‫بجهت احبّای رحمن فدا نمايد و تا باين درجه انسان نرسد بعهد‬
‫و ميثاق وفا ننموده و قطره ئی  از بحر صفا نچشيده و از گلستان جنّت‬
‫ابهی  رائحه ئی  استشمام نکرده . پس ای احبّای حقيقی بدل و جان‬
‫با يکديگر مهربان باشيد و در محبّت يکديگر جانفشان گرديد تا در‬
‫درگاه احديّت مقبول شويد . مولوی در غزليّات خويش گفته :" بوی‬
‫جان ميآيد از پشم شتر   اين شتر از خيل سلطان ويس در" ملاحظه‬
‫فرمائيد که چون ويس قرن شتربان بود از پشم شتر بوی جان‬
‫استشمام مينمود پس اگر مشام روح باز باشد از هياکل‬
‫احبّای الهی که قمييوسف محبّت اللّه هستند چه نفحه ئی‬
‫استشمام نمايند قسم بجمال قدم که نفحه ئی  استشمام نمايند که جان فدا کنند.‬
(1) ای بنده الهی ، گوش شنوا بگشا و نصيحت عبدالبهاء‬
‫بشنو . در اين دار فانيه ثمره و نتيجه ئی نه و بهره و نصيبی نيست‬
‫عاقبت خسرانست و انجام امور ضرر و زيان مگر آنکه انسان بنيان‬
‫باقی بگذارد و بنياد ابدی بنهد و آن خدمت امر اللّهست و عبوديّت‬
‫درگاه کبريا جز بآن دل مبند و دون آن مطلب.‬
‫(1) ای شمع روشن ، در محفل ياران هر بامداد که اين‬
‫کوکب خاوری از مطلع ظاهری با رخی آذری جلوه نمايد بلسان‬
‫حال فرياد برآرد که ای خفتگان بيدار شويد و ای بيهوشان‬
‫هشيار شويد و ای افسردگان بجوش آئيد و ای خاموشان بخروش‬
‫آئيد و ای محجوبان پرده براندازيد و ای مخموران جام‬
‫صبوحی زنيد . من آيتی از آيات شمس حقيقتم و جلوه ئی  از ظهور‬
‫نيّر الوهيّت اين اشراقست که اشاره ئی  از احاطهء سلطان فيض نيّر آفاق است.‬
‫(1) ای مستبشر ببشارت اللّه و مطمئن بفضل و موهبت‬
‫سلطان احديّت ، ذکرت در سجن اعظم در انجمن روحانيان مذکور و در حلقه‬
‫آزادگان مشهور . اگر چه بظاهر غائبی بباطن در حضور حاضر بجسم‬
‫بعيدی بجان قريب بتن محرومی بدل محرم سرّ مصون در محفل‬
‫يارانی و در محضر مشتاقان . توسّل بذيل اطهر جو و توجّه بجمال‬
‫انور کن مهجور مشو و مخجول مباش محجوب منشين پرده برانداز‬
‫و مقنعه برافکن روی نورانی بنما و چهره رحمانی بگشا شهره‬
‫آفاق شو و شيدای حسن مالک يوم ميثاق بازار عارفان بشکن‬
‫و دکّان شکّران بگشا رو بگلزار کن و سير مرغزار نما عندليب‬
‫راز شو و آغاز ساز کن و بنغمه آواز دمساز شو چنگ و چغانه بزن‬
‫و نغمه و ترانه برآر مجلس انس در گلشن محبّت اللّه ترتيب ده‬
‫صهبای عرفان بنوشان و الحان ايقان بنواز  " آتش موسی بين‬
‫آن گل رعنا بين   سينه سينا بين   آن يد بيضا بين " تا از فضل ايّام محروم نگردی.‬
‫(1) ای سر گشته صحرای عشق ، چون نسائم صبحگاهی در‬
‫رياض قلوب احبّای الهی مرور نما دلها بمثابه جان بياد جانان‬
‫زنده کن و جسمها را بنفحه حيات ذکر مليک اسما و صفات روان بخش‬
‫نعره ئی  بزن و فريادی از دل برآر چوگانی بگير اسبی بتاز‬
‫گوئی بزن نغمه ئی  آغاز کن و ترانه ئی  ساز نما با نفحه حقّ دمساز‬
‫شو و آوازی در آفاق درافکن جوشی بزن شوری بيفکن پيرهن‬
‫چاک کن و چون گل صدبرگ خندان در اين گلستان جلوه ئی نما . تا نفس‬
‫باقی است وقت را غنيمت شمر و جان در راه جانان بسپر عمرها‬
‫بسر آيد و جان‌ها بلب آيد جز زيان و خسران چيزی نماند و حکمت را‬
‫از دست مده زيرا ميزانست.‬
‫(1) ای خادم درگاه حقّ ، اين خادمی تو از شهنشاهی‬
‫عالم برتر است و اين بندگی تو از سلطنت جهان بهتر . زيرا اين‬
‫شهرياری جهان سراب بقيع است بلکه سمّ نقيع و لکن خادمی تو‬
‫سلطنت باقيه است و حکومت سماوات عاليه فنعم ماقال عبيد‬
‫و لکنّ الملوک عبيدهم و عبدهم اضحی له الکون خادما . باری اين‬
‫جامه عبوديّت رداء عزّت قديمه است و اين خاک بندگی تاج و افسر‬
‫شهنشاهی جهان باقی . اينست که اکليل جليل اين عبد ذليل‬
‫در درگاه جمال ابهی  مقام عبوديّت است و اعظم مباهات قيام‬
‫بر بندگی اين عتبه علياست . اللّهمّ وفّقنی علی ذلک و حقّقنی‬
‫بذلک انّک انت الموفّق القدير.‬
‫(1) ای خادم صادق جانفشان ، هر چه در خدمت ياران‬
‫بيشتر کوشی کأس عنايت بيشتر نوشی و آنچه بعبوديّتشان بيشتر‬
‫پردازی بالاتر پروازی . زيرا اين مجاز قنطره آن حقيقت است‬
‫و اين عجز و نياز رابطه قربيّت آن بی‌نياز . خدماتت مقبول و‬
‫زحماتت ممدوح و بندگيت مشهود در درگاه ربّ ودود.‬
‫(1) ای زنده بنفحات رحمن ، در اين عصر مجيد و عهد‬
‫کريم جهدی کن و همّتی نما که منشأ خدمتی شوی و بعبوديّتی قائم‬
‫گردی . در اين عالم فانی اثر جاودانی گذاری و در اين حيات فانی‬
‫زندگی باقی بيابی . در اين خاکدان ترابی از جهان الهی خبر‬
‫گيری در انجمن عاشقان شوری افکنی و در جهان مشتاقان فتنه و‬
‫آشوبی اندازی . دبستان عشق بيارائی و اطفال ملکوت را سبق‬
‫بياموزی . سست عنصران را مرد ميدان کنی و کاهلان را چابک و‬
‫چالاک نمائی . بيماران را درمان شوی و مجروحان را مرهم دل و جان‬
‫گردی . تشنگان را مَنهل عذب فرات شوی و گمگشتگان را دليل نجات‬
‫گردی . پير سالخورده را جوان و برنا نمائی و عاجز ناتوان را مقتدر‬
‫و توانا کنی . اين مقام از فيوضات ملکوت ابهی  ميسّر گردد.‬
(1) ای مقتبس انوار هدی ، در اين قرن عظيم خداوند‬
‫کريم تمسّک بعهد قديم جو و تشبّث بذيل ربّ رحيم کن و در امر اللّه‬
‫خدمتی و در نشر آثار اللّه همّتی بنما . اين ايّام پراحزان بپايان‬
‫رسد و اين انفاس معدوده منتهی گردد . بجان جويای حيات‬
‫باقيه ابديّه باش و بدل اميد بلطف حضرت مجيد داشته باش لطف او‬
‫عميم است و فضل او عظيم عنايت او بينهايت است و موهبت او اساس‬
‫هدايت . باستعداد و استحقاق خويش نظر منما بلکه بفيض و فضل ربّ‬
‫ودود بنگر بر عهد و پيمان ثابت و متين و رزين و رصين باش.‬
‫(1) ای منادی پيمان ، بخدمت ميثاق شهره آفاق شو و‬
‫مظهر الطاف خفيّه جمال ابهی  آن نيّر اشراق . امروز تأييدات الهيّه‬
‫و توفيقات رحمانيّه شامل حال نفوسی بود که افروخته و جانسوخته‬
‫و در دبستان پيمان درس و سبق آموخته . ملاحظه نما که هر نفس قيام بر‬
‫خدمت عهد نمود چگونه موفّق و مؤيّد و هر نفس ادنی تزلزلی حاصل‬
‫کرد باسفل السّافلين راجع شد . حال تو شکر نما که بخدمت ميثاق موفّق‬
‫شدی و از اشراق نيّر آفاق اقتباس فيض نمودی . ای ياران الهی وقت‬
‫نشر نفحاتست و القاء کلمات تامّات حجّت بالغه باشيد و رحمت سابقه‬
‫و موهبت کامله.‬
‫(1) يا من بذل الرّوح فی خدمة امر اللّه ، الحمد للّه‬
‫خدماتت در درگاه جمال ابهی  مقبول و مرغوب و در نزد اهل ملکوت‬
‫اعلی محبوب و مطلوب ، ديگر چه آرزو داری و چه ميطلبی ؟ منتها‬
‫آمال ملأ اعلی رضايت جمال ابهی  و رضايتش در خدمت امرش .‬
‫دعا کن خدا مرا نيز دستگير شود و در زمره خدّام آستانش بنده حقير‬
‫گردد قسم بروی و مويش که بسلطنت ملکوت برابری نمايد.‬
‫(1) وقت آنست که در اين ميدان گوی سبقت و پيشی را‬
‫از مردان شهير آفاق بربائی نطق فصيح بگشائی بيان بليغ‬
‫بنمائی ياران و اماء رحمن را ثابت و مستقيم نمائی و مانند‬
‫مريم مجدليّه حواريّين را بخدمت نور مبين وا داری تا نفحه‬
‫مشکين آن آفاق را معطّر نمايد و نور مبين بر آن اقليم بتابد .‬
‫در چنين وقتی نور موهبت بدرخشد و فيض آسمانی ظاهر گردد و نفوذ‬
‫کلمة اللّه مشهود شود و قوّت جنود ملأ اعلی واضح گردد امّا ثبات‬
‫و استقامت واجب و همّت و غيرت شايد . دوستان را در پاريس جمع کن‬
‫محفل انس بيارا و آهنگ تقديس بلند کن ياران را تسلّی بخش‬
‫و اماء الرّحمن را نوازش کن و بگو عبدالبهاء را محن و آلام آرزوی‬
‫جانست و اذيّت و جفای غافلان مسرّت روح و وجدان فراز صليب او را‬
‫سرير اثير است و موت شديد حيات جديد زهر بلا در مذاقش قند‬
‫مکرّر است و سمّ جفا از شهد و شکر شيرين‌تر بقا در فنا بيند و حيات‬
‫در ممات جويد با کمال سرور بمشهد فدا شتابد و در روز قربانی‬
‫کامرانی کند . شما از محن و آلام او افسرده مشويد پژمرده نگرديد‬
‫حزن و اندوه منمائيد بلکه روشنتر شويد و شعله شديدتر زنيد‬
‫زيرا سرّ فدا سبب بقاست و فوت و فنا در اين مقام علّت حيات .‬
‫خلاصه کلّ را بوجد و وله آريد و سبب جنبش و حرکت گرديد تا دلها‬
‫منجذب بملکوت ابهی  شود و ارواح زنده بنفحات ملأ اعلی گردد .‬
‫ای امة البهاء ، چنان شعله ئی بزن که برودت و خمودت را از آن ديار‬
‫زائل نمائی و سبب اعلای کلمة اللّه گردی و رايت محبّت اللّه مرتفع‬
‫نمائی تا عاقبت جنگ و جدال از آفاق برافتد و ظلمت عداوت و بغضا‬
‫زائل گردد صبح روشن محبّت اللّه بتابد و در بين بشر چنان‬
‫الفتی حاصل گردد که جميع لئالی يک دريا گردند و گل و رياحين‬
‫يک گلشن و صحرا . و از اين تعجّب منما حال بدايت است در نهايت‬
‫نظر کن دهقان حقيقی چند دانه تخمی افشانده اين را مبين‬
‫توده توده خرمن در اين صحرا نظر نما . نظر نبايد بقدرت و اقتدار‬
‫خويش نمائيم بلکه توجّه بفيض ملکوت نموده کاری در پيش گيريم .‬
‫هر چند ذرّه ضعيف و نحيف و نابود است ولی در شعاع آفتاب جلوه‬
‫نمايد و هر چند قطره محدود است ولی ببحر البحور متّصل لهذا نظر‬
‫بفيض و عنايت جمال ابهی  نما و بر خدمت قيام کن.‬
‫(274) ای منجذب بکلمة اللّه ، اگر در اين حشر عظيم و نشر‬
‫بديع رخی روشن طلبی و دلی چون گلزار و چمن  بخدمت امر اللّه‬
‫بکوش و از صهبای انجذاب بنوش و چون نجم بازغ در افق خلوص‬
‫در دين اللّه لامع گرد و چون طيور قدس در حدائق محامد و نعوت بسرا .‬
‫(1) ای موقن بآيات اللّه ، از خدا بخواه که در درگاه‬
‫احديّتش خادم گردی و در ساحت حقيقت و عنايتش فراش و پروانه‬
‫شوی . پروانه در لغت فرس از جمله بمعنی خادم دائم بحضور ملوکست‬
‫ولی ما از خدا ميخواهيم که پروانه جان سوخته شمع‬
‫محبّت اللّه گردی و سمندر آتش عشق و هوی در سبيل اللّه تا‬
‫از آن شعله نورانی قبسه إِنّی أَجِدُ عَلَی النّارِ هُدیً آری و در‬
‫انجمن ابرار يد بيضاء بنمائی.‬
(1) ای طاهر باهر ، الحمد للّه در ميدان ايقان سيف‬
‫شاهری و در افق محبّت اللّه نجم زاهر سبب سرور خاطری و مذکور‬
‫بلسان اين ذاکر . هر چند بنور محبّت اللّه روشنی اميدوارم که‬
‫روشنتر گردی و ببشارات ملکوت ابهی  خوشی ولی خوشتر گردی‬
‫و خيل عاشقان را رهبر و سرور گردی آهنگت جانبخش گردد و نغمات‬
‫عود و رود و چنگت آن صفحات را بحرکت آرد . بندگان جمال مبارک را‬
‫چنين سزاوار که هر دم نغمه ئی زنند و در هر ساعتی شعله ئی برآرند‬
‫تا سبب سرور روحانيان گردند و فرح قلوب ربّانيان شوند.‬
‫(1) ای امة اللّه ورقه موقنه ، توجّهی بجمال قدم نما‬
‫و ياد آن الطاف و عنايات اسم اعظم نما تا توانی در جانفشانی‬
‫کوش و فدای آن محبوب مهربان گرد . جانفشانی و قربانی جمال او‬
‫اليوم خدمت آستان مقدّسش و ثبوت بر امرش است انشاء اللّه باين‬
‫خدمت در کلّ مراتب موفّق ميگردی.‬
‫(1) اين ايّام بايد حضرات احبّا وقت را غنيمت شمرند‬
‫و بمنتهای قوّت بر خدمت برخيزند و شوق و شور انگيزند و شير و شهد‬
‫آميزند و مشک و عنبر بيزند . يعنی پرتو فيض الهی را باقطار‬
‫نامتناهی رسانند و تعاليم الهيّه در تربيت عالم انسانی مجری‬
‫دارند هر نفس بايد جميع همّ و غمش نشر نفحات اللّه باشد و اعلاء کلمة اللّه.‬
‫(1) ما را در اين امور مدخلی نه و تعلّقی نداريم‬
‫ما مشغول تضرّع و ابتهاليم و مألوف انجذاب بنفحات اللّه با‬
‫جميع ملل و دول حتّی افراد خلق در نهايت محبّت و مهربانی و‬
‫صلح و آشتی و صداقت و خير خواهی هستيم و در امور سياسی ابداً‬
‫مداخله نداريم . ما را مقصد تربيت نفوس است و تحسين اخلاق و‬
‫وحدت عالم انسانی و الفت بين شرق و غرب و دوستی و راستی و‬
‫آشتی و حقّ پرستی باين مشغوليم و جانفشانيم و بنار محبّت اللّه‬
‫چنان افروختيم که در انجمن عالم آهنگ ملکوت ابهی  بلند نموديم و‬
‫خيمهء صلح عمومی افراختيم و از شرق و غرب الحمد للّه بظلّ اين‬
‫خيمه می شتابند . عنقريب خواهيد ديد که آهنگ ملکوت ابهی  آفاق‬
‫را بوجد و طرب آورده و هر ضوضاء و غوغائی خاموش گشته زيرا‬
‫نداء حقّ روز بروز رو به بلندی و علوّ است و همه صداها يوماً فيوماً رو به ضعف و سکون.‬
(1) ای ياران ربّانی ، الحمد للّه جام سرشار از باده‬
‫روحانی در دور است و نشئه رحمانی نصيب و بهره ياران الهی .‬
‫امور سياسی هر چند از مهامّ امور است ولی بالنّسبه باين امر عظيم‬
‫سراب است نه شراب و در مقابل بنيان ملکوت اوهن بيوتست .‬
‫پس بايد شب و روز فکر خويش را در اين اهمّ امور صرف نمود و‬
‫دقيقه ئی فتور نياورد و قصور ننمود . نفسی را اگر بيت المعمور‬
‫ممکن الحصول البتّه بايد از بيت مطمور چشم بپوشاند انّ ربّی‬
‫لعلی صراط مستقيم . عبدالبهاء نهايت محبّت بشما دارد و از‬
‫برای شما سياست ملکوتی جويد و امور ربّانی روحانی خواهد که‬
‫سبب حيات جهانست و ترقّی و علويّت جهانيان . اميدم چنانست که‬
‫بآن پردازند تا جهانيان را بنار محبّت اللّه بگدازند.‬
‫(1) ای ياران الهی ، نامه شما رسيد از مضمون سرور‬
‫بی‌پايان حاصل گرديد که الحمد للّه ديده بينا يافتيد و گوش‬
‫شنوا حاصل کرديد و مشاهدهء انوار حقيقت نموديد و چنانکه حضرت‬
‫مسيح روحی فداه فرموده‌اند از مختارين شديد نه از مدعوّين .‬
‫در اين ايّام جميع خلق در هيجان و جنگ و جدال و قتال مستمرّند‬
‫عالم انسانی در اضطراب و انقلاب با وجود آنکه حضرت مسيح به پطرس‬
‫ميفرمايد که شمشير را در غلاف نه و هر کس دست بشمشير نمايد بشمشير‬
‫مؤاخذه خواهد شد ولی الآن کلّ من الارض بسلّ سيوف مشغول ولی‬
‫بهائيان الحمد للّه شمشير را غلاف نموده‌اند و در الفت و محبّت و‬
‫يگانگی ميکوشند تا جميع ملل با يکديگر دست در آغوش گردند . زيرا‬
‫از جمله تعاليم حضرت بهاءاللّه روحی له الفدا اينست که جميع‬
‫بشر اغنام الهی هستند و خدا شبان مهربان بجميع اغنام خويش‬
‫مهربانست اگر مهربان نبود خلق نميفرمود رزق نميداد حفظ‬
‫نميفرمود  تربيت نميکرد  چون کلّ اغنام را باين الطاف مشمول‬
‫فرمود البتّه باغنام خويش مهربانست . اين حقيقت ساطعه مثل‬
‫آفتاب را انکار نتوان نمود اينست سياست الهيّه و چه سياستی‬
‫اعظم از سياست اللّه بايد ما متابعت سياست الهی نمائيم‬
‫نه سياست بشری . باری شکر کنيد خدا را که سراج هدايت در زجاجه‬
‫قلوب برافروخت و در ملکوت اللّه داخل شده‌ايد ولی بايد بنهايت‬
‫حکمت سلوک نمائيد پرده دری مکنيد زيرا دشمنان داخل و خارج‬
‫در کمينند و بيخبرانرا تحريک مينمايند تا بر ضدّ حضرت بهاءاللّه‬
‫قيام نمايند حکمت حکمت.‬
‫(1) يار مهربان من ، رقيمه کريمه فريده غرّاء بود‬
‫و خريده نوراء زيرا مضمون مشحون بمحبّت اللّه بود . از امن‬
‫و آسايش طهران بلکه ايران مرقوم نموده بوديد ما را نه براحت و‬
‫آسايش کاری و نه از طوفان و انقلاب خوف و هراسی بکار خود‬
‫مشغوليم و از جميع اين قيود در کنار ، از آسايش چه آرايشی و از‬
‫آزمايش چه خسرانی ؟ اگر بديده حقيقت نظری نمائی بلا عطا‬
‫بخشد و راحت و رخا سستی و عنا حاصل کند زحمت در اين سبيل‬
‫رحمت است و مشقّت عين راحت هر چند جام جام بلاست ولی صهباء‬
‫موهبت کبری . ملاحظه فرما شاعر عرب گفته است فی السّابقين‬
‫الاوّلين من القرون لنا بصائر يعنی پيشينيان ما را بينش‌اند .‬
‫نفوسی ايّام خويش را بکام دل و راحت جان گذراندند ، چه ربح‬
‫و سودی يافتند ؟ و نفوسی تمام حيات در سبيل ربّ الايات تحمّل‬
‫انواع مشقّات فرمودند ، چه زيانی ديدند ؟ يزيد پليد را ملک‬
‫وسيع و حشمت بی‌پايان و راحت جان ، چه مزيّتی بخشيد و چه منفعتی‬
‫دست داد ؟ شاه شهيدان و سرور مظلومان حضرت سيّدالشّهدا را از‬
‫بی سر و سامانی و زحمت و پريشانی و اسيری خانمانی و تجرّع‬
‫کأس شهادت در سبيل ربّانی ، چه ضرر و زيانی وارد ؟ فاعتبروا‬
‫يا اولی الابصار . باری:‬
‫" من اين و آن ندانم سرمست جام عشقم	مطرب بزن نوائی ساقی بده پياله "‬
‫آنچه از لوازم ايمان و ايقانست عدم مداخله با هر حزبی از احزابست و جانفشانی‬
‫در سبيل ربّ الارباب.‬
‫(1) ای بندگان جمال ابهی ،  بکرّات و مرّات بجميع‬
‫اطراف حتّی بافراد احبّا مرقوم گرديد که ما را مدخلی در امور‬
‫سياسی بنصّ قاطع الهی نه حتّی تکلّم بکلمه ئی در اين خصوص‬
‫جائز نيست . و اين واضح و مشهود است که کلمة اللّه حصن حصين است‬
‫و صون مبين و حال نيز بنهايت تأکيد تحذير ميشود که احبّای‬
‫الهی را بکلّی از مداخله و مکالمه در امور سياسی منع نمائيد‬
‫ولی بر ما فرض و واجب است اطاعت بحکومت در نهايت صداقت و‬
‫امانت و ديانت و همچنين حسن معامله با عموم ملّت بلکه جميع‬
‫ملل عالم . يعنی خير کلّ بخواهيم و محبّت و مهربانی بنمائيم‬
‫و پرستاری کنيم و غمخواری نمائيم و بتربيت نفوس پردازيم و‬
‫ترويج اخلاق الهی نمائيم ديگر ابداً مدخلی در امور سياسی‬
‫نداريم ... باری مقصود اينست زنهار زنهار در امور سياسی‬
‫قطعيّاً مکالمه ننمائيد و بصداقت بحکومت معامله نمائيد‬
‫کاری بکاری نداشته باشيد و با هيچ حزبی همداستان نگرديد‬
‫مطيع حکومت باشيد و خير خواه ملّت و بتبليغ امر اللّه و نشر‬
‫نفحات اللّه مشغول گرديد و بتربيت نفوس پردازيد تا انشاء اللّه‬
‫اين احزاب مفترسه طيور حديقه عدل و انصاف شوند و اين ذآب‬
‫کاسره اغنام الهی گردند و اين کلاب خاسره غزالان صحرای محبّت‬
‫و وداد شوند . و ديگر آنکه بساط تبليغ بايد در جميع احيان‬
‫ممدود گردد زيرا تأييد الهی موکول بر آن . اگر نفسی بجان و دل‬
‫در نهايت همّت کمر بر تبليغ امر اللّه نبندد البتّه از تأييد ملکوت‬
‫ابهی  محروم ماند ولی بايد که بحکمت باشد و حکمت اينست که‬
‫بمدارای الهی و محبّت و مهربانی و صبر و بردباری و اخلاق‬
‫رحمانی و اعمال و افعال ربّانی تبليغ نمايد نه اينکه بصمت و‬
‫سکوت پردازد و بکلّی فراموش نمايد . خلاصه احبّای الهی را فرداً‬
‫فرداً بتبليغ امر اللّه تشويق نمائيد که حکمت مذکوره در کتاب‬
‫نفس تبليغ است ولی بمدارا تا تأييدات الهيّه احاطه نمايد‬
‫و توفيقات صمدانيّه رفيق گردد . عبدالبهاء را نهايت آرزو تأييد‬
‫و توفيق اجزای محفل روحانيست قسم بجمال قدم روحی لاحبّائه‬
‫الفداء که در ليالی و اسحار در شبهای تار بکمال عجز و نياز‬
‫بدعا پردازم و در حقّ شما تأييد و توفيق خواهم.‬
‫(1) ای ستمديدگان راه يزدان ، عوانان دست تطاول‬
‫گشودند و ستمکاران قوّت بازو نمودند گمان کنند و رای زنند‬
‫که اين بلايا توهين احبّاء اللّه و تعذيب امناء اللّه و تضييع‬
‫امر اللّه است فبئس ما هم يظنّون . قسم بنور نيّر اعظم که اين‬
‫عذاب شهد عذب است و اين بلا موهبت کبری و اين حنظل عسل مصفّا‬
‫اين توهين تعظيم است و اين تعذيب تکريم و اين تحقير توقير و‬
‫اين تضييع تأييد . ايّام بگذرد و عمر گرانمايه منتهی گردد و چون‬
‫شام اجل در رسد و صبح آخرت بدمد جميع راحتها مشقّت گردد و‬
‫همه سودها زيان شود مگر بلايای ياران و مصائب مظلومان و صدمات‬
‫ستمديدگان که در بازار امکان با حضرت جانان سر و سودا داشتند‬
‫و سود بيکران بردند و ربح عظيم يافتند و عزّت قديم ديدند و‬
‫ناز و نعيم جستند و با رخی چون مه تابان از افق ملکوت دميدند‬
‫فَطوبی لَهُمْ وَ حُسْنُ المَآب . قوّت ملکوت ابهی  قلب ماهيّت نمايد و‬
‫تبديل و تجديد حقيقت کند ذلّت ابرار را عزّت پايدار کند و حرقت‬
‫اخيار را لطافت گلشن اسرار علقم تلخ را شکر شيرين نمايد و‬
‫شبنم فقر را يم عظيم ظلمت آلام را انوار افق اعلی نمايد و‬
‫مشقّت محض را راحت ملکوت ابهی .  پس شکر جمال قديم را که چنين‬
‫فوز عظيم ميسّر فرمود و حمد ربّ کريم را که چنين نعيم جليل مقرّر‬
‫داشت طوبی لکم من هذا الفضل العظيم.‬
(1) ای دو شمع روشن محبّت اللّه ، در بين جمع محفل‬
‫روحانی برافروزيد و بآتش عشق بسوزيد و بگدازيد و نور بخشيد‬
‫بنيان نفس و هوی براندازيد و بنياد حبّ و وفا بنهيد از خلق‬
‫بيخبر گرديد و بحقّ آگاه شويد . يعنی نظر باستحقاق بشر ننمائيد‬
‫بلکه ناظر بملکوت انور باشيد و با جميع ملل ارض بنهايت‬
‫مهربانی و صداقت و امانت و مروّت و خير خواهی و غمخواری رفتار‬
‫نمائيد سيّئات را بحسنات مقابله کنيد و جفا را بوفا مقاومت‬
‫نمائيد . اگر جام زهر دهند ساغر شهد بخشيد و اگر شمشير زنند مرهم‬
‫زخم گرديد و اگر تيغ کشند در سبيل الهی گردن دريغ مداريد‬
‫و اگر تير زنند در محبّت اللّه سينه سپر کنيد . ايّام بگذرد و زندگانی‬
‫بسر آيد هيچ نعمت و لذّتی نپايد ولی بلايای سبيل الهی ربح‬
‫عظيمست و فضل جليل . زيرا اين نتائج مقدّسه روحانيّه در راه خدا‬
‫باقی و بر قرار ابديست و سرمدی جاودانست بی‌پايان.‬
‫(1) ای مجذوبان روی دلجوی آن دلبر بيهمتا ، مرکز‬
‫حسن و جمال چون در آئينه جلال جلوه نمود و در انجمن عالم چهره‬
‫برافروخت ياران را رسم عاشقی آموخت . گهی در ميدان فدا‬
‫جانفشانی کرد و گهی در زندان بلا اسير زنجير جفا گشت دمی‬
‫ضرب شديد ديد و روزی معرض تهديد دشمن عنيد گرديد يومی سرگون‬
‫بعراق شد و روزی تبعيد آفاق گشت گهی نفی ببلغار شد و ايّامی‬
‫در زجر و عقوبت بيشمار بسر برد . تيری نماند که بسينه مبارکش‬
‫نخورد و خنجری نماند که بحنجر مقدّسش کشيده نگشت نهايت از‬
‫ايران بارض کنعان افتاد و در اقليم سريان در اين سجن اعظم در‬
‫زندان مظلم مقرّ يافت . و جميع اين بلايا را تحمّل نمود تا عاشقان را‬
‫رسم عاشقی بياموزد و ياران را شروط محبّت بنمايد . پس ما که‬
‫آشفتگان آن روی منوّريم و دلدادگان آن موی معطّر پيروی او کنيم‬
‫و در منهج او رفتار نمائيم تا شمع وفا گرديم و نور هدی شويم .‬
‫(1) ای ياران ، اين عبد در حالتيکه از شدّت صدمات در‬
‫آتش سوزانم و شدّت احتراق استخوان را گداخته با وجود اين بياد‬
‫شما پر روح و ريحانم و بذکر شما تسلّی قلب و جنان يابم و اميدوارم‬
‫که در ايمان و ايقان چنان استقامتی بنمائيد که ملأ اعلی را‬
‫خورسند و شادمان نمائيد روش و سلوک اوليای الهی گيريد و‬
‫تحمّل هر گونه آلام و محن جسمانی نمائيد زهر را چون شهد و شکر‬
‫بچشيد و درد را درياق جانپرور دانيد زخم را مرهم و آسايش‬
‫جان و تن يابيد . ثمره وجود انسان در اين عالم چه و نتائج حيات‬
‫چه ؟ اگر محن و بلايا در سبيل محبوب نبود در اين جهان فانی‬
‫چه تسلّی خاطر ميشد؟ ابرار کلّ گوی موهبت را در اين ميدان ربودند‬
‫و احرار ثمره جنيّه را از اين شجر چيدند اصفيا در سبيل جمال ابهی‬
‫همواره آرزوی بلا و جفا ميکردند و اتقيا در راه مير وفا تحمّل‬
‫صد هزار بلايا مينمودند . لهذا بايد ما نيز سرمست جام بلا گرديم و‬
‫يوسف حقيقی جمال ابهی  را ببذل جان و دل خريدار شويم . اگر در‬
‫اين وادی قدم نهيم روز بروز روشنتر و خوشتر و در درگاه احديّت‬
‫مقرّبتر گرديم ابواب فيوضات گشاده يابيم و اسباب وجد و طرب‬
‫آماده جوئيم بزم الهی برپا کنيم و جشن نامتناهی ترتيب دهيم‬
‫و ايّام را بوجد و طرب گذرانيم.‬
‫(1) ای سرگردان کوه و بيابان در سبيل رحمن ، هر‬
‫جمعی پريشان گردد و هر سر و سامانی بنهايت برباد رود لکن تو‬
‫شکر کن جمال قيّوم را که پريشان راه او هستی و بی‌سر و سامان‬
‫سبيل او . سرگشتگی چون در بيابان او افتد به از صد هزار آسودگيست‬
‫غربت پرکربت چون در راه او باشد به از صد هزار مسرّت و راحت‬
‫وطن . تشنه کوثر الهی از بحور حيات مستغنی است و طالب موائد‬
‫سمائی از نعمت جسمانی بی‌نياز وصل جمال بيزوال جز‬
‫بصدمات و مشقّات بيابان فراق حاصل نگردد و وصول بکعبه مقصود‬
‫جز بقطع باديهء بی‌آب ميسّر نشود.‬
(1) يا من ثبت فی امر اللّه ، از مفتريات اهل فتور‬
‫مکدّر مشو و از اراجيف زاغان خريف گريبان مدر . شأن غراب‬
‫نعيب است و صفت ذئب افتراس و درندگی بعيد و قريب البتّه خفّاش‬
‫پرخاش بر مدّاح آفتاب کند و لابدّ دبّاغ بد دماغ مذمّت گلشن و باغ‬
‫نمايد يهود جحود از نفحات مسيحائی محروم و ابوجهل عنود از‬
‫جمال محمود محجوب . پس صبر و تحمّل کن و از قصور اهل فتور اغماض‬
‫نما و بحقّ حواله کن . اين نفوس ضعيفند و در ادراک خفيف بايد‬
‫مدارا کرد و با اين اطفال تحمّل بسيار بلکه ندامت آيد و پشيمانی‬
‫حاصل نمايند و اگر چنانچه مصرّ گردند سطوات ملکوت ابهی  کفايت‬
‫است و آيات قهر ملأ اعلی مسلّط بر اهل هوی.‬
‫(1) ای ياران الهی ، وقت جانفشانيست و زمان وفای‬
‫بالطاف جمال رحمانی . آن دلبر مهربان با جمال يوسفی جلوه‬
‫ببازار امکان نمود گهی در چاه زندان افتاد و گهی اسير زنجير حسد‬
‫اخوان شد روزی در اقليم مازندران دستگير عوانان گشت يومی‬
‫در آن کشور در مجمع جهلای قوم بهزار گونه جفا و شکنجه و بلا گرفتار‬
‫گشت وقتی در ارض طا در زير سلاسل و اغلال در زندان بی‌امان‬
‫جفا کاران افتاد و روزی سرگون بعراق گرديد و يومی هدف‬
‫صد هزار سهام اهل نفاق شد و چند سال در کوهسار کردستان فرداً وحيداً‬
‫مظلوماً بی‌سر و سامان بود و چندی از عراق نفی بمدينه خونکار شد‬
‫سنينی چند در ارض سرّ مغضوب طائفتين گرديد عاقبت در نهايت‬
‫مظلوميّت با هزار گونه مشقّت سرگون باين سجن اعظم شد . جميع ملل‬
‫عالم با سهم و سنان هجوم بر آن مه تابان نمودند و کلّ فرق غرب‬
‫و شرق تعرّض بآن مظلوم آفاق کردند امم پيشينيان چه کردند و حزب‬
‫بيانيان چه نمودند و اخوان جفا کاران چه روا داشتند . و آن مظلوم‬
‫آفاق سينه مبارکش هدف جميع اين سهام تا آنکه از ذروه ناسوت‬
‫بمرکز لاهوت و جهان ملکوت صعود فرمود دمی راحت جان نيافت و آسايش‬
‫وجدان نجست هيچ صبحی شادمان نبود و هيچ شامی آزاد از ظلم‬
‫عوانان نگشت . حال ما که بنده آن آستانيم و عبد ذليل آن درگاه ،‬
‫چگونه بياسائيم و بيارميم و محفل بيارائيم و راحت و آسايش‬
‫بطلبيم ؟ اين شرط وفا نباشد بلکه بايد دمبدم پرجوشتر شويم‬
‫و مانند نهنگ دريای عشق خروش برآريم هر بلا را راحت کبری‬
‫دانيم و هر عذاب را عذب فرات شماريم جفا را وفا بينيم و درد را‬
‫صفا شمريم مختصراً در سبيل محبّتش هر بليّه و هر مصيبت را عين‬
‫موهبت دانيم بنشر نفحات کوشيم و اثبات آيات بيّنات کنيم‬
‫بخلق و خويش تأسّی نمائيم و از نورانيّت جمال دلجويش اقتباس‬
‫کنيم . اگر چه ما چه ئيم و که ئيم قطره را چه راهی بدريای‬
‫نامتناهی و ذرّه را چه سبيلی بکوکب جليل نورانی و لکن قطره چون‬
‫اهتزاز يابد تأسّی بامواج بحر نموده و ذرّه چون در شعاع آيد‬
‫جلوه وجود نمايد هذا مقامنا و شأننا . پس ای احبّای الهی ،‬
‫بيائيد تا دست در آغوش يکديگر نمائيم و از حافين حول عرش گرديم‬
‫و بتبتّل و تضرّع و انقطاع و انجذاب و اشتعال تحقّق بعبوديّت عتبه‬
‫مقدّسه يابيم تا نفحات قدس تنزيه و تقديس و روحانيّت الهيّه و‬
‫محويّت وجود و خضوع و خشوع عالم امکان را معطّر نمايد.‬
‫(1) ای ثابت بر ميثاق ، الحمد للّه ثبوت و استقامتی‬
‫بنمودی که جميع ياران را خوشنود کردی کلّ ستايش از متانت و‬
‫ثبات تو نموده‌اند . احبّای جمال قدم را چنين سزاوار که هر يک‬
‫چون بنيان مرصومقاومت و تحمّل جفای صفوف کنند و چون حصن حصين‬
‫مورد هجوم جنود بغض و کين گردند هر بلائی را در سبيل دلبر يکتا‬
‫متحمّل شوند و شب و روز بملکوت ابهی  متبتّل گردند.‬
‫(1) ای ثابت بر پيمان ، هر چند بلا و محن و رزايا بيحدّ‬
‫و شمار بر شما وارد ولی چون در سبيل الهی واقع راحت جان و‬
‫مسرّت وجدانست . شکر کن خدا را که مورد اين محن و بلايا گرديدی و‬
‫در سبيل الهی بمصائب کبری مبتلا شدی اگر بحقيقت نگری اين‬
‫بلا عين عطاست و اين مصيبت موهبت کبری زيان عين سود است و‬
‫خسارت ربح بی‌پايان . ملاحظه در سلف نما که اهل ظلم و عدوان را‬
‫عاقبت و پايان چه بود و مظلومين آفاق را نتيجه مصيبت و بلا چه ؟‬
‫يزيد پليد و وليد مَريد بحفره خسران خزيدند و حضرت سيّدالشّهدا‬
‫روحی له الفدا از افق عزّت ابديّه مانند شمس تابان درخشيدند .‬
‫پس واضح و معلوم گرديد که بلا در ره خدا کأس عطاست و مصيبت‬
‫عين عنايت هنيئاً لمن فاز بها .‬
‫(1) ای مهتدی بنور هدی ، هر چند در آن ولا ضوضائی‬
‫بلند شد و عربده و غوغائی گشت بسيار بجا واقع زيرا اعلاء‬
‫کلمة اللّه شد و رفع رايت اللّه . تا ضوضاء نشود شيدائيان جمال‬
‫حقّ را نشو و نمائی نه و تا غوغائی ظاهر نگردد عاشقان محبوب‬
‫عالميان را سر و سودائی نه . شدّت هبوب ارياح نهالهای بی ريشه‬
‫را تيشه گردد ولی اشجار ثابته را سبب ازدياد طراوت و‬
‫لطافت شود و استقامت و متانت پيدا کند امتحانات شرط است‬
‫و افتتانات از سنّت الهی بين خلق . شکر کن خدا را که در اين امتحان‬
‫چون ذهب خالدر نار افتتان رخ شکفته نمودی و ثبوت و استقامت‬
‫بنمودی و بخدمت امر اللّه پرداختی و تحمّل صدمات کردی . انشاء اللّه‬
‫از اين مشتعل‌تر شوی و ثابت‌تر و راسخ‌تر تا بقوّه ملکوت مقاومت‬
‫اهل ناسوت نمائی و نور هدی شوی و نمونه ملأ اعلی .‬
‫(1) ای ياران مهربان عبدالبهاء ، اگر بدانيد که بچه‬
‫حالتی و بچه جذب و فرحی و بچه سرور و بشارتی اين نامه مرقوم ميگردد‬
‫البتّه از شدّت مسرّت بپرواز آئيد و با فرح الهی و بشارت ربّانی همدم‬
‫و همراز گرديد . با وجود آنکه محن و بلايا مانند دريا موج ميزند باز‬
‫عبدالبهاء در نهايت سرور است شما تأسّی باين مظلوم نمائيد بلا را‬
‫موهبت کبری شناسيد و سختی را راحت عظمی يابيد زيرا در سبيل‬
‫حضرت کبرياست دمی نياسائيد و نفسی راحت ننمائيد مانند آتش‬
‫شعله زنيد و بمثابه نور بدرخشيد اينست موهبت الهی . ايّام بگذرد و‬
‫حيات فانی منتهی شود و سراج زندگانی خاموش گردد ولی اگر در‬
‫انجمن روحانی بسوزد حيات ابدی يابد و موهبت سرمدی جويد و الّا هدر‬
‫رود پس آنچه سزاوار است مجری داريد . اين مسجون دائماً منتظر ورود‬
‫بشارت است که آن ياران در نهايت اشتعال منجذب نفحات قدسند‬
‫و بهدايت ناس مشغول . اگر چنين مژده ئی برسد جميع بلايا و محن و رزايا‬
‫مبدّل بسرور گردد .‬
(1) ای سميّ ذبيح ، جانفشانی کار تست و شتافتن‬
‫بقربانگاه عشق سزاوار تو تا مظهر و فديناه بذبح عظيم گردی .‬
‫اين سبيل سبيل حقّست و عشق و محبّت جمال مطلق جانبازيست و‬
‫تحمّل صد هزار بلايا و جان گدازی در قرآن ميفرمايد أَمْ حَسِبْتُمْ أَنْ‬
‫تَدْخُلوا الجَنَّة وَ لَمّا يَأْتِکُمْ مَثَلُ الَّذِينَ خَلَوا مِنْ قَبْلِکُمْ مَسَّتْهُمُ‬
‫البأساء و الضّرّاء . حضرت نقطه اولی و حضرت جمال ابهی  اسم‬
‫اعظم کبريا در آغوش بلا جميع ايّام را بگذراندند ديگر چگونه‬
‫ما توانيم تصوّر راحت و آسايش نمائيم مگر بکلّی چشم از وفا‬
‫بپوشيم و راه جفا پيمائيم . خدايا آنچه برای اسم اعظم مقدّر‬
‫و مقرّر فرموده بودی اين عباد را جامی از آن صهباء بنوشان و سرمست‬
‫بگردان تا پی آن يار مهربان گيريم و بملکوت ابهی  صعود کنيم‬
‫انّک انت الکريم الوهّاب و انّک انت الرّحمن الرّحيم.‬
‫(1) ای اسير غلّ و زنجير فی سبيل اللّه ، در سحرگاهان‬
‫که قلب فارغ و جان شائق و لسان ناطق و روح متضرّع و فؤاد‬
‫مبتهل و نفحات ملکوت ابهی  متضوّع بياد تو افتم و بذکر و فکر‬
‫تو پردازم . چون تصوّر اغلال بر آن گردن ضعيف و نحيف کنم سيل‬
‫سرشک برخيزد و چون تخطّر کند و وثيق بر آن پای شريف نمايم آتش‬
‫احزان شرر انگيزد و چون محلّ تنگ و تاريک بخاطر آيد فغان‬
‫از دل و جان برآيد و چون بحقيقت نگرم آن سلاسل را رسائل‬
‫ملکوت اعلی يابم و آن طوق حديد را شوق جديد افق ابهی  بينم‬
‫و آن کند و زنجير را خلاخل جواهر بی‌نظير مشاهده کنم . هيچ ميدانی‬
‫که بچه افسری سرافرازی و بچه موهبتی دمساز ؟ در بلا شريک و‬
‫سهيم جمال مبين شدی و در حبس انيس ربّ قديم آن زندان وقتی‬
‫مسکن و سجن جمال رحمن بود و آن محلّ مکان مليک لامکان علی‬
‫العجاله تو باين الطاف و عنايت مخصوصی و ما مهجور و مأيوس .‬
‫طوبی لک من هذا الفضل المبين بشری لک من هذا الجود العظيم‬
‫و فرحاً لک من هذا الفوز الکبير و سروراً لک من هذا العرس الباهر الکريم.‬
‫(1) ای اسير سلاسل و اغلال در سبيل جمال ابهی ، آنچه‬
‫مرقوم و مسطور بود متلوّ و ملحوظ گشت نغمه جانسوز بود که از‬
‫حنجر روحانی صادر و شعله آتش افروز بود که از قلب رحمانی‬
‫ظاهر . خوشا بحال تو که در زير زنجير رخی روشن و خاطری گلشن و دلی‬
‫چون گلزار و چمن داری ظلمت زندان سبب نورانيّت وجدان شده‬
‫و زحمت و مشقّت بی‌پايان رحمت دل و جان گشته تلخی بلا‬
‫شهد وفا گرديده و سمّ نقيع نعم بديع گشته . اينست شأن اهل‬
‫بها که ايوان را در زندان جويند و گلزار را در خار زار طلبند‬
‫و رحمت کبری را در موارد زحمت عظمی خواهند شهد عنايت را‬
‫در مرارت مصيبت چشند و صبح موهبت را در ظلمات کلفت تحرّی‬
‫کنند . قسم بآفتاب حقيقی فجر هدايت که حسرت اين عنايت را‬
‫که در حقّ آن جناب شده ميبرم يا لَيْتَنِی کُنْتُ مَعَکُمْ فَأَفوزُ فَوْزاً عَظِيما.‬
‫(1) ای ناظر بملکوت ابهی  ، در اين يوم شديد که‬
‫شدايد بلايا ارکان امکان را متزلزل نموده و افتتان و امتحان‬
‫الهی قوائم بنيان جهان را مرتعش کرده تو بقوّتی ملکوتيّه‬
‫و تأييداتی لاهوتيّه بر امر الهی ثابت و مستقيم و راسخ مان‬
‫و چون جبل مبين و بنيانی متين و سدّی حائل و حاجزی کامل‬
‫باقی و بر قرار باش از روايح بلايا مضطرب مشو و از شدائد مصائب‬
‫متزلزل مگرد انوار تأييد از ملکوت الهی ساطع است و جنود‬
‫توفيق از رفيق اعلی متواصل مطمئنّ باش و متيقّن.‬
(1) ای ياران با وفای من ، بلاهای سابقه نامعدود‬
‫با وجود اين در اين بلوا و انقلاب نيز هدف تير جفا شديد و بدو‬
‫مصيبت مبتلا گشتيد . از صبوری و غيوری نه ناله نموديد و نه فرياد‬
‫و فغان برآورديد فی الحقيقه وقوريد و شکور و مطمئنّ بالطاف‬
‫ربّ غفور وفا چنين است و صفا چنان . عبدالبهاء را با عدم مجال‬
‫آرزو چنانست که هر دم بشما نامه ئی نگارد و فی الحقيقه سزاواريد‬
‫ولی چون بقلم و بنان ممکن نه نامه‌ها را در صفحات دل و جان‬
‫نگارد و دمبدم بملکوت ابهی  تضرّع نمايد و طلب الطاف آسمانی‬
‫کند و رجای عنايات رحمانی نمايد .‬
‫(300)  ای منجذب روی بها ، هر چند خانه بتالان دادی و‬
‫کاشانه بتاراج لانه‌ات بروفتند و آشيانه‌ات بسوختند غم مخور‬
‫و آزرده مشو تو مرغ آشيانه توحيدی لانه در شاخسار سدره منتهی‬
‫داری و بيسر و سامان در سبيل رحمانی خانه و کاشانه در جوار‬
‫يزدان خواهی . اين تالان نبود چه که خانه را معمور و آبادان کرد‬
‫تاراج نبود معراج خواهد گشت چه که خفيف خواهی شد لطيف‬
‫خواهی شد در اوج انقطاع عروج خواهی نمود مالی که در راه حقّ‬
‫بتالان و تاراج رفت گنج روان خواهد شد و کنز آسمان خواهد گرديد.‬
(1) ای ياران روحانی عبدالبهاء ، الحمد للّه کلّ در‬
‫ملکوت ابهی  و ساحت کبرياء مذکوريد و در انجمن عالم بالا معروف و‬
‫مشهور و در قلب اين مستغرق بحر فقر و فنا موجود . هر يک از‬
‫ملکوت غيب منشوری از فيض در قلب و طغرائی از موهبت کبری در‬
‫صدر پرتو عنايت بر سر داريد و خلعت هدايت در بر مورد الطاف‬
‫بی‌پايانيد و مهبط ملائکهء رحمت بيکران نظر عنايت شامل است‬
‫و فيض حضرت احديّت کامل . بشکرانه اين نعم جليله و الطاف‬
‫خفيّه همواره بترتيل آيات توحيد پردازيد و بابدع الحان‬
‫ترانه عاشقانه بنوازيد و فريادی مشتاقانه برآريد از بلا و‬
‫محن ملول نگرديد و از شماتت اغيار اشکبار نشويد . زيرا در سبيل‬
‫محبّت جمال ابهی  بلا رحمت کبری است و جفا موهبت عظمی‬
‫تالان و تاراج تاج و خراج است و زندان و زنجير ايوان و سرير‬
‫فلک اثير سهم و سنان مرهم دل و جان است و سمّ قاتل درياق و درمان .‬
‫عاشق مجازی گفته :‬
‫" هيچ صبحم خفته يا خندان نيافت	هيچ شامم با سر و سامان نيافت "‬
‫" گر در آتش رفت بايد چون خليل		ور چه يحيی ميکنی  خونم سبيل "‬
‫" ور چه يوسف چاه و زندانم کنی		ور ز فقرم   عيسی  مريم  کنی "‬
‫" سر نگردانم   نگردم از تو من		بهر فرمان تو دارم  جان و تن "‬
‫اين صفت عاشقان و سمت مشتاقان است . باری اميد از فيض الهی و‬
‫موهبت ربّانيّه چنين است که از شدائد بلايا و اعظم رزايا نار‬
‫محبّة اللّه در قلوب افروخته‌تر گردد و انوار حقيقت روشن‌تر شود‬
‫جهان جلوه گاه وفای روحانيان شود و هر يک جان و دل بکف گيريم‬
‫و نثار راه يار مهربان نمائيم.‬
‫(1) ای مصيبت زده در سبيل الهی ، هر چند رسوای‬
‫جهان گشتی و صدمه بی‌پايان ديدی خانمان بتاراج دادی و بعوانان‬
‫باج و خراج دکّان تالان شد و سکّان آشيان بی‌سر و سامان امّا‬
‫تأسّی بجمال قدم نمودی و اقتداء باسم اعظم . زيرا اين مصائب‬
‫بنفس مقدّس وارد و بر وجود مطهّر نازل لهذا موقع شکر است و محلّ‬
‫حمد و رضا . خانمان را عاقبت حوادث زمان تالان و تاراج مينمودند‬
‫و سطوت جفای روزگار اين بنيان را محو و نابود مينمود حال در سبيل‬
‫حقّ پريشان گشت اين موهبت ابدی سرمدی گردد.‬
(1) ای دو بنده صادق جمال مبارک ، هر چند در سبيل‬
‫محبوب مصائب و متاعب موفوره ديديد و مشقّات عظيمه کشيديد و‬
‫مورد اذيّت و جفای دشمنان شديد و معرض ملامت جاهلان گشتيد از هر‬
‫سمتی تيری رسيد و از هر جهتی گردباد شديدی وزيد ولی اين بلايا و‬
‫اين رزايا در سبيل آن دلبر يکتا وارد و اين محن و اين الم در‬
‫محبّت آن يار با وفا حاصل و عبدالبهاء نيز شريک و سهيم دائم . بايد‬
‫بشکرانه پروردگار يگانه پرداخت که بيگانگان از اين فيض محروم‬
‫و آشنايان فائز و مرزوق . زيرا بلايای سبيل الهی را هر نادانی‬
‫شايان نه و مصائب راه عشق را هر ناسپاسی لائق نيست . شمع را‬
‫افروختن بايد و پروانه عشق را سوختن هر پرنده سزاوار اين‬
‫جانفشانی نه و هر جنبنده لياقت اين قربانی نيست . اگر چه‬
‫امتحان در اين ايّام بی حدّ و پايانست ولی فضل و الطاف يزدان نيز‬
‫بيحساب و بی‌کران هميشه متذکّر بلايای شما هستم و از حقّ طلب‬
‫استقامت و ثبوت مينمايم . اين بلايا تخم افشانيست عنقريب‬
‫ملاحظه خواهيد نمود که برکت خرمن گشته و فيض نامتناهی مبذول داشته.‬
‫(1) ای ياران مهربان عبدالبهاء ، چندی بود که خاطر‬
‫اين آواره از بلايای وارده بر اوليای حقّ آزرده بود و هر دم‬
‫بملکوت قدم ناله و زاری مينمود و ره عجز و بيقراری می پيمود‬
‫که ای پروردگار جمعيّت ابرار پريشان گشت و محافل انس از‬
‫بنيان برافتاد چه شود که فضل جديدی بنمائی و تأييد بديعی‬
‫بفرمائی تا ياران انجمن گردند و محفل انس را بسراج ذکرت روشن‬
‫نمايند . ای خداوند اين پراکند‌گی مپسند و ای مهربان اين‬
‫حزب پريشان را مجتمع فرما . تا آنکه بريد جديد رسيد و مژده الفت‬
‫آن انجمن سبب خفّت حزن شديد شد . از ربّ فريد آرزوی اين قلب‬
‫جريح آنست که ياران محترم هر دم در کمال حکمت در محفل قدس‬
‫همدم گردند و بذکر جمال قدم حيات تازه يابند و سبب شوق و ذوق‬
‫و طرب يکديگر گردند تا بشارت جهان انسانيّت را خلعت جديد بخشد‬
‫و هيکل عالم را ردای بديع بپوشد . ای ياران اين عبدالبهاء‬
‫همواره از مصائب و بلايای شما محزون و مغمومست ولی اين موهبت‬
‫نصيب هر محروم نگردد زيرا اين بلا بهره اهل وفاست و اين محن‬
‫و آلام مخصوکرام اصفيا هر چه هست بگذرد ولی عاقبت موهبت‬
‫بهر عاشقان جمال کبريا و مشتاقان روی جمال ابهی  روحی لاحبّائه الفداء.‬
‫(1) ای ثابت پيمان ، نامه شما رسيد شرح اذيّت‬
‫بيگانگان بآشنايان و تعرّض محرومان بمحرمان اسرار الهی بود .‬
‫ملّای رومی گفته :" عشق ز اوّل سرکش و خونی بود   تا گريزد آنکه‬
‫بيرونی بود " البتّه در اين سبيل هر روز بلائی جديد مقرّر و در‬
‫اين راه انواع امتحانات مقدّر . جمال قدم روحی لاحبّائه الفداء‬
‫از جام بلا سرمست بود و در انجمن عالم از صهبای محن و آلام قدح‬
‫بدست با وجود اين اين گمگشتگان را ابداً طمع راحت و آسايش‬
‫نبايد تا تأسّی بحضرت احديّت نمائيم و در سبيل جانفشانی‬
‫بپوئيم و راز و اسرار فدا بر زبان برانيم و در سبيل جمال‬
‫ابهی  هر دم بقربانگاه عشق شتابيم . اينست صفت اهل وفا‬
‫اينست سمت مقرّبين درگاه کبريا ساقی عنايت اگر جامی از اين‬
‫موهبت بخشد بايد صد هزار شکرانه نموده و جان رايگان در اين سبيل مبذول داشت.‬
(1) ای ثابت بر پيمان ، هر چند از خويش و پيوند آزرده‬
‫دل و در بندی ولی بنده عزيز خداوندی و در آن قوم و قبيله‬
‫بی‌مثل و مانند . اين اجر تلافی آن زجر و اين حسنات مقابل آن‬
‫سيّئات محزون مباش اندوه منما دلگير مگرد و دلسرد مشو‬
‫چندی نگذرد قسمی شود که بيگانگان دعوی خويشی کنند و دشمنان‬
‫دم از دوستی زنند تا چه رسد بخويش و پيوند اين جفا منتهی‬
‫بوفا گردد و اين درد مبدّل بصفا شود هميشه چنين بود . بلال را‬
‫مالک کامکار اذيّت و جفا مينمود که چرا از جان و دل ندای‬
‫يا محمّد برآری و بضرب شديد ميزد تا آنکه يکی از اصحاب رسول‬
‫رسيد و بچند درهم خريد و آزاد گرديد . آن مالک اوّل چندی نگذشت‬
‫که افتخار مينمود که بلال اوّل در لانه و کاشانه من نغمه يا محمّد‬
‫بلند نمود . ملاحظه نما که حال چگونه است عنقريب خواهی ديد در‬
‫بعيد و قريب انقلاب عجيب حاصل شود هر خويش پيشی گيرد و هر‬
‫بيگانه آشنا و خويش شود و افتخار بوجود تو نمايد . پس بنهايت‬
‫مهربانی و بردباری و صبر و تحمّل با ذوی القربی محبّت و‬
‫ملاطفت نما دلگير مشو مکدّر مگرد صبر و تحمّل نما و العاقبة‬
‫للصّابرين . در اين دور مبارک تکليف چنين است حتّی باهل بغض‬
‫و کين بايد در نهايت محبّت معامله نمود و از روی دل و جان‬
‫مودّت کرد تا چه رسد بخويشان و اقربا.‬
(1) ای مسجون محزون ، آشفته مباش و آزرده مگرد‬
‫پژمرده منشين و افسرده مباش زيرا زندان بمحبّت آن يار بی‌نشان‬
‫ايوان گردد و سلسلهء زنجير سجن يوسفی شود چاه اوج ماه گردد‬
‫و تنگنای حبس صحرای جانفزا . شب و روز بنفحات گلشن تقديس‬
‫همدم باش و بياد بلايا و محن جمال قدم مشغول شو آنچه را آن‬
‫دلبر مهربان در مدّت مديده کشيده ما در ايّام عديده تحمّل‬
‫نتوانيم و از ديده خون بباريم . تو حمد کن خدا را که در حبس در‬
‫سبيل حقّ زجر ديدی و ببلايا و محن مبتلا گشتی ايّام راحت بگذرد‬
‫و نتيجه ئی  نبخشد امّا هر دقيقه که در سبيل الهی زجر کشيده شود‬
‫آنرا نتائج غير متناهيست.‬
‫(1) ای مهتدی بنور هدی ، اوليای الهی هر يک در اين‬
‫جهان فانی جام بلائی نوشيدند و سمّ جفائی چشيدند جائز نبود که‬
‫تو از اين عطا محروم باشی . لهذا ساقی قضا جرعه ئی از صهبای بلا‬
‫بکام تو ريخت تا تو نيز از اين موهبت نصيب يابی و از اين‬
‫منقبت بهره ئی بری . شکر کن خدا را که در سبيل او هدف تير جفا‬
‫شدی و مورد تعرّض اعدا . ايّامی که بآسايش و راحت گذرد نتيجه و‬
‫ثمری ندارد بالعکس اوقاتی که بمصائب و بلايا در سبيل الهی‬
‫منتهی شود در جميع عوالم الهی حتّی نقطه تراب نتائجش ظاهر و‬
‫آشکار است . مثلاً ملاحظه نمائيد که حضرت سيّد الشّهداء روحی له‬
‫الفدا سالها در اين جهان بودند ولی از صبح تا ظهر محن و بلايا و‬
‫شهادت در ارض طف نتيجه داشت هيچ شنيدی ذکر ايّام سائرهء‬
‫سيّد الشّهدا را کسی بنمايد بلکه ذکر آن طلعت نورانی محصور در‬
‫ايّام بلايا و رزاياء کربلاست فاعتبروا يا اولی الابصار  ..‬
(1) ای مشتعل بنار محبّت اللّه ، اشعار بليغی که از‬
‫حنجر روحانی صادر در محضر اين عبد ترتيل و تلاوت گرديد . فی الحقيقه‬
‫در نهايت تضرّع و ابتهال بود و تبتّل و اشتعال . اين عبد چون قرائت‬
‫کرد بکمال عجز و انکسار و ذلّ و افتقار توجّه بدرگاه آن دلبر آفاق‬
‫نمود و بعجز و نياز دم گشود و التماس استجابت مسئول روحانی نمود‬
‫که ای پروردگار حاجت کنيز عزيز را روا فرما و رجای آن سرگشته‬
‫کويت را در درگاه احديّت مقبول کن آنچه نهايت آرزو و تمنّای‬
‫اوست مبذول فرما و بهر چه سرور و شادمانی اوست موفّق کن . ای‬
‫کنيز عزيز الهی ايّام در گذر است و حيات انسانی مانند سراب در‬
‫باديه بی‌آب چون بنهايت بنگری عبارت از اوهام و خيال . فرقست‬
‫اگر نفسی اين سراب را ببارد و شراب تبديل نمايد و اين اوهام را‬
‫بحيات ابدی تبديل کند يا آنکه تا نهايت زندگانی باوهام فانی‬
‫بگذراند در هر صورت هر دو بگذرد و هر کس دانه ئی افشاند ولی در وقت‬
‫خرمن معلوم گردد . هر حياتی که بممات منتهی شود از بدايت‬
‫مرد‌گيست و هر صدمه و بلائی که پايانش حيات باشد زندگی و آزادگی‬
‫است . شما اگر در حقّ نفسی دعا نمائيد اين را بخواهيد که ای‬
‫پروردگار از صهبای بلا جام سرشار بخش و در انجمن مصائب کبری‬
‫ساغر لبريز بنوشان گردنی که سزاوار است اسير زنجير کن‬
‫و حنجری که لائق قربانيست مبتلا بخنجر کن تنی که هوشمند است‬
‫در سبيلت بر خاک انداز و خونی که مطهّر است در محبّتت بر خاک‬
‫افشان اينست دعای حقيقی اينست نياز بندگان الهی.‬
‫(1) ای شمع برافروخته از نار محبّت اللّه ، ارياح شديده‬
‫از مهبّ عدوان بر مشاعل محبّت الهّيه از هر طرف در وزيدن است و‬
‫طيور افئده مخلصين باوج عنايت در پريدن و صبح هدی از مطلع‬
‫امر اللّه مشرق و تابان و شمس کلمة اللّه از افق لامکان لائح‬
‫و نمايان . خوشا نفوسيکه در اين ايّام از کأس وفا سرمستند و از خمر‬
‫صفا باده پرست از الطاف الهيّه دلی آشفته ذکر محبوب ابهی‬
‫دارند و از فضل نامتناهی رخی شکفته از نسائم ملأ اعلی.‬
‫(1) ای بی‌سر و سامان سبيل الهی ، هر لانه و آشيانه و‬
‫خانه و کاشانه ئی  که در راه حقّ خراب گردد و معرض سيلاب شود‬
‫معمور و آباد گردد و بنياد ترابی چون بر افتد بنيان الهی‬
‫بلند گردد و بيت خاکی عاقبت مطمور گردد و کاخ يزدانی سرمدی‬
‫معمور شود قصور قبور گردد و مينوی شهرياران ويران گردد‬
‫ولی کلبه روحانی ياران دمبدم معمور و آبادان شود . غم مخور‬
‫غصّه مجوی محزون مباش دلخون مگرد زيرا ويران آباد شد و بنياد‬
‫بنيان محکم و استوار گشت قصر مشيد شد و رکن شديد گشت . ای کاش‬
‫هزاران قصر و ايوان و کاخ و بنيان داشتی و هر روزی يکی در سبيل‬
‫معشوق الهی خراب و ويران ميشد . و همچنين سرای و بارگاه حضرت‬
‫رحمن را در مازندران عوانان ويران نمودند ولی ايوان ملکوت‬
‫زينت يافت و بنيان جاودان بلند گشت.‬
‫(1) هر چند اموال بغارت داديد و خانه بتالان و تاراج‬
‫ولی يأجوج و مأجوج متفرّق و پريشان و بی‌سر و سامان و مقتول و‬
‫مجروح و مخذول و مورد هوان و خذلان گرديدند . چون بنيان نادانان‬
‫جاهلان برافتد و غباری در زمين ياران نشيند اين ضرر ندارد انشاء اللّه‬
‫بزودی رفع شود و خداوند تلافی فرمايد . لهذا شما تأسّف نخوريد‬
‫انشاء اللّه اين تاراج سبب ابتهاج گردد و اين يغما سبب حصول‬
‫غنا شود و ليس ذلک علی اللّه بعزيز .... بايد از مصيبت وارده‬
‫مسرور و مشعوف باشند زيرا اين در سبيل الهی وارد و آنچه در راه‬
‫حقّ واقع علّت حصول عزّت قديمه است بفضل مخصوجمال قدم‬
‫روحی لاحبّائه الفدا مسرور و محظوظ باش . عنقريب ملاحظه نمائی که هر‬
‫ذلّتی در سبيل حضرت مقصود سبب عزّت و بزرگواری بود و هر زحمت و‬
‫مشقّتی علّت راحت و رستگاری.‬
‫(1) يا بقاياء الشّهداء ، اهل ملأ اعلی آرزوی اين‬
‫شهادت کبری نمايند و اهل ملکوت ابهی  از اين جام سرشار‬
‫سرمست و پرخمارند . شهدای سبيل جمال ابهی  روحی لتربتهم‬
‫الفدا از ملکوت ابهی  ناظر به بازماندگانند و چون در متعلّقان و‬
‫دوستان صبر و قرار بينند و تحمّل و اصطبار مشاهده کنند فخر و‬
‫مباهات نمايند که الحمد للّه هر چند ما از عالم ناسوت رهيديم و‬
‫بجهان لاهوت پريديم ولی بازماندگان  ثابت پيمانند و مستقيم بر‬
‫امر رحمان عرصه ناسوت خالی نمانده و انجمن عالم امکان بنور‬
‫هدی درخشنده و تابان است . حال الحمد للّه شما از اين صدمه کبری‬
‫نلغزيديد و از افق استقامت مانند نجوم ساطعه درخشيديد و يقين است‬
‫که عنايات جمال مبارک روحی لروضته الفداء شامل و کامل است .‬
‫پس مسرور و مستبشر باشيد که بدرقه عنايت خواهد رسيد و از هر جهت‬
‫موهبت کبری حاصل خواهد شد.‬
‫(1) ای دو بنده درگاه حقّ ، از خدا بخواهيد که موفّق‬
‫بجانفشانی گرديد و بقربانگاه عشق شتابيد و جان را رايگان در‬
‫سبيل جانان انفاق نمائيد . ملاحظه کنيد که خيل شهيدان در ميدان‬
‫قربانی چگونه جانفشانی نمودند قسم بحضرت دوست که ندای تحسين‬
‫ملأ اعلی بلند است و طوبی طوبی و بشری بشری از حقائق جميع‬
‫اشياء ظاهر و باهر و آشکار . هر نفسی که همنَفَس قدسيانست البتّه‬
‫با صد هزار آرزو تمنّای اين مقام نمايد هذا نور للابرار و نار علی الاشرار.‬
‫(1) ای ناظر بملکوت ابهی  ، خوشا حال نفوسيکه بصرف‬
‫فطرت منجذب الی اللّه گشتند و بمغناطيس محبّت سارع بمشهد فدا‬
‫از جان و خانمان بيزار شدند و از آنچه غير رضای حضرت دوست بود‬
‫در کنار گشتند . چون ذبيح مليح بقربانگاه شتافتند و چون مسيح‬
‫فصيح بر صليب بلسان بليغ مناجات نمودند چون خليل جليل در‬
‫آتش نمروديان فتادند و چون موسای کليم در دست قبطيان چون‬
‫يوسف صدّيق در سبيل الهی اسير زندان شدند و چون نوح نجی در‬
‫طوفان طغيان ستمکاران چون سيّد حصور در دست قوم کفور افتادند‬
‫و چون زکريْا مظلوم در دام اهل غرور چون سيّد يثرب و امام‬
‫بطحاء در صدمات و مشقّات لايحصی افتادند و در تعذيب و تکفير و‬
‫توهين اهل شقا چون حسين مظلوم در دست قوم ظلوم گرفتار شدند‬
‫و در کربلا در شدّت کرب و بلا افتادند و عاقبت جان باختند و در ميدان‬
‫فدا اسب تاختند و از اين تنگنای عالم ادنی بملکوت ابهی‬
‫شتافتند . طوبی لهم و بشری لهم من هذا الفضل الّذی اختصّ اللّه‬
‫به من شاء من عباده المقرّبين . لَعَمْرُکَ إنِ  اطَّلَعْتَ بِسرِّ الشَّهادةِ‬
‫فی سَبيلِ اللّه وَ سِرِّ القُربانِ فی مَحَبَّةِ اللّه لَسَرَعْتَ مُنْجَذِباً إِلی‬
‫مَيْدانِ الفِداءِ مُنادياً اَلْوَحا اَلْوَحا إِلَی الْمَوهِبَةِ الکُبْری اَلْبَدارْ‬
‫اَلْبَدارْ إِلَی الرَّحْمَةِ العُظْمی اَلْعَجَلْ اَلْعَجَلْ إِلَی الغَنِيْمَةِ العُليا‬
‫و لکنّ اللّه سَتَرَ هذَا النُّورَ و کَتَمَ هذَا السِّرَّ المکنونَ و الرَّمْزَ الْمَصونَ‬
‫إِجلالاً لِأمرِه و صَوْناً لمقاماتِ قدسِ أحِبَّتِهِ حتّی يَظْهَرَ سِرُّ الاختصاصِ‬
‫و يُشرقَ انوارُ المَوْهِبَةِ فی مِشْکاةِ الخاصِّ إِنَّهُ يَهَبُ مَنْ يَشاءُ وَ يُعْطِی‬
‫مَنْ يَشاءُ وَ يَمْنَعُ عَمَّنْ يَشاءُ يَخْتَصُّ بِرَحْمَتِهِ مَنْ يشاءُ و يُوَفِّقُ عَلَی الانفاقِ‬
‫بِفَضْلِهِ مَنْ يَشاءُ إِنَّهُ هُوَ الکَرِيمُ الفَّضال.‬
‫(1) ای بنده خدا ، جان بجانان تسليم کن و سر در ره‬
‫يزدان فدا کن . هر جان که فدای جانان نگردد خاک گردد و هر‬
‫دل که در محبّت حقّ غرق خون نشود گوشت پارهء ناپاک شود.‬
(1) ای مستهام در جمال رحمن ، در اين ساعت که بوی خوش‬
‫جان از يمن جانان ميرسد و مشام عاشقان معطّر و دماغ مشتاقان‬
‫معنبر است حرارت محبّت اللّه در قلوب ياران حقيقی و دلهای‬
‫دوستان معنوی چنان ظاهر و لامعست که جواهر وجود در ميدان فدا‬
‫بجان و دل ميکوشند و بقربانگاه عشق بکمال اشتياق ميشتابند .‬
‫زهر شمشير در مذاقشان درياق فاروق اعظمست و سهم جفا چون‬
‫مرهم وفا و سمّ ردی چون شهد شفا نزدشان مرغوب و گواراست .‬
‫چنانچه مشاهده فرموديد که آن منجذب ملکوت ابهی  و سرمست‬
‫باده وفا و مشتعل بنار محبّت اللّه حضرت مرتضی کف زنان رقص‬
‫کنان چون گل شکفته و خندان بميدان فدا شتافت و چنان جانبازی‬
‫نمود که ندای تحسين از ملکوت ابهی  و رفرف اعلی بلند شد .‬
‫هنيئاً لک ايّها المستشهد فی سبيل اللّه.‬
‫(1) ای مظلومان سبيل الهی ، انصاف چنين است که‬
‫در محبّت نور مبين بظلم شديد گرفتار شديد و باذيّت هر جبّار عنيد‬
‫مبتلا گشتيد . هر سفّاک بی‌باکی تيغ ظلم آخته و در حصار‬
‫ولوله انداخته و خونخواريرا پيشه خود ساخته عوانان از هر‬
‫جهت هجوم نمودند و تالان و تاراج کردند گرفتند و بستند زدند‬
‫و کشتند . با وجود اين ياران در نهايت ثبوت و استقامت صبر و تحمّل‬
‫نمودند و ببلايای سبيل الهی مانند شهد و شکر کام شيرين نمودند .‬
‫اينست موهبت ربّانيّه اينست فضل و منقبت احبّای رحمانی طوبی‬
‫طوبی که بچنين عنايتی مخصّگشتيد و بچنين فيض و فوزی فائز‬
‫شديد و هذا من فضل ربّکم الرّحمن الرّحيم . انّ ربّی يؤيّد من يشاء علی‬
‫ما يشاء و اللّه هو الفضّال الکريم . ايّام زندگانی جميع بسر آيد‬
‫و بی‌ثمر و نتيجه ماند امّا حيات شما را نتائج آيات عزّت ابديّه‬
‫و ثمر الطاف منظر اکبر زيرا بار و بر نصيب هر شجر نگردد.‬
(1) ای پدر شهيدان ، ترا سزاوار که بر گروه اصفيا‬
‫افتخار نمائی و بعزّت پايدار سر برافرازی اکليل جليل بر سر‬
‫نهی و رداء موهبت عظمی در بر نمائی زيرا پدر شهيدانی و سرور‬
‫ياران . ای کاش هر پدری را چنان پسران بزرگوار بودی که در راه‬
‫حقّ جانفشانی کنند و در جهان ابدی شادمانی و کامرانی نمايند‬
‫فخر پدران گردند و سبب عزّت ابديّهء ذَوِی القربی شوند . زيرا‬
‫عاقبت در اين دار فانيه نه پدری ماند و نه پسری و نه خويشی‬
‫و نه پيوندی کلّ فانی و معدوم گردند و بی‌نام و نشان شوند ولی‬
‫پسری که پدر فدا نمايد و پدری که پسر بقربانگاه عشق کشاند‬
‫پدر و پسر هر دو مانند فرقدان در اوج عزّت ابديّه بر سرير سلطنت‬
‫سرمديّه باقی و بر قرار مانند طُوبی لهم من هذه الموهبة العظمی‬
‫بُشری لَهُمْ مِنْ هذَا الفَضْلِ الَّذِی أشْرَقَتْ بِنورهِ الارْضُ و السَّماءُ .‬
‫(320) آن جان پاک بجهان تابناک شتافت و آن ستاره‬
‫روشن بافق ابدی صعود نمود آن خون مطهّر در سبيل جليل اکبر‬
‫ريخته گشت و آن هيکل مکرّم در راه حقّ هدف سهام و سنان مبغضين‬
‫گرديد طُوبی لَهُ وَ حُسْنُ مَآب . جميع شما از اين آوارگی بايد شادمانی‬
‫نمائيد زيرا از خانه کهدان بگلشن سروستان درآمديد و سروستان‬
‫مانند آسمان به اختران محبّت اللّه مزيّن و نجوم ساطعه در آن درخشنده‬
‫و روشن کهدان کجا کهکشان کجا . باری شکر نمائيد که اسباب‬
‫چنين فراهم آمد تا در سبيل الهی آواره گرديد و بسبب اين آوارگی‬
‫آزادگی جان و دل يابيد . اميدوارم که اين غربت سبب هدايت جمّ‬
‫غفير شود و اين مشقّت منتهی براحت عظيم گردد . نفوسی که در  اين جهان‬
‫فانی ايّام را بشادمانی گذرانند از باغ زندگانی ثمری نگيرند و‬
‫نتيجه ئی برندارند . امّا اشخاصيکه حبّ مجسّم و عرفان مشخّو روح‬
‫مصوّر هستند در دمی آرزوی صد هزار بلايا در سبيل الهی نمايند‬
‫زحمت را رحمت شمرند نقمت را نعمت دانند عذاب را عذب فرات‬
‫يابند و درد را درمان شمرند زخم را مرهم گويند و مرض را شفا‬
‫دانند بقربانگاه عشق شتابند و جان رايگان فدا نمايند . اميدم‬
‫چنين است که آن ياران بر اين صراط مستقيم مانند.‬
‫(1) ای مبتلا باذيّت و جفا ، درين دنيا فی الحقيقه‬
‫چنانست که مرقوم نمودی صدمات شديده کشيدی و بلايای متنوّعه‬
‫مشاهده نمودی شهادت برادر بزرگوار را تحمّل نمودی و صبر و‬
‫سکون بنمودی . محزون مباش دلخون مگرد تخم پاکی افشاندی‬
‫که سرسبزی بوستان معنوی گردد و لطافت گلستان الهی شود . بيقين‬
‫بدان که اين جامهای تلخرا نشئه پرحلاوت در  عقبست و اين زهر‬
‫هلاهل را شهد و شکری در پس.‬
‫(1) ای بقيّه فدائيان جمال رحمن ، آن عاشقان روی‬
‫جانان و آن افتادگان در دام موی دلبر فتّان و آن قاصدان کوی‬
‫يار معنوی و آن منجذبان حسن دلجوی دوست حقيقی چون منتظر‬
‫هوی معشوق الهی بودند بمحض استماع صوت الست فرياد بلی‬
‫از دل و جان برآوردند و چون شعله نار برافروختند و سينه را‬
‫هدف تير جفا ساختند و علم توحيد بر افراختند و شهد شهادت را‬
‫چشيدند و بمنتها آمال خويش رسيدند و از احتراق فراق رها‬
‫يافتند و در کوی دلدار و محفل ديدار مأوی ساختند و بندای‬
‫يا لَيْتَ قَوْمِی يَعْلَمونَ بِما غَفَرَ لِی رَبِّی وَ جَعَلَنِی مِنَ المُکْرَمِين‬
‫ناطقند . تو شکر کن که از جام بلای آنها نصيبی داشتی و در يوم طلوع و‬
‫ظهور اين نيّر اعظم نيز موجود بودی و بعرفان جمال رحمن فائز شدی.‬
‫(1) ای مهربان به بازماندگان شهداء ، خدمات تو باهل‬
‫و عيال شهداء فی الحقيقه مورث سرور نامتناهيست جمال مبارک‬
‫از تو راضی من خوشنود احبّاء مخلصين ممنون . اميد است که مکافات‬
‫عاجل و مکافات معنوی آجل را بچشم مشاهده نمائی . من با وجود‬
‫کثرت مشاغل بتحرير اين نامه پرداختم تا بدانی از تو چه قدر خوشنودم.‬
(1) ای موقن باللّه ، هر چند مصيبت خويش و پيوند و‬
‫برادر و فرزند و دوست و هوشمند سخت و دشوار و شديد است ولی صبر‬
‫و سکون و تحمّل بلايای گونا گون نيز از خصائو شئون اهل توحيد و‬
‫مظاهر تجريد است . آن طير حديقه ميثاق بآشيان ملکوت پرواز نمود‬
‫و آن شمع انجمن وفاق در محفل اشراق برافروخت . لهذا محزون‬
‫مباش و دلخون مباش مهموم مباش مغموم مباش شکر کن که از‬
‫امتحانات نجات يافت و بسراپرده حيات ابديّه راه يافت و ثابت‬
‫بر ميثاق بود و راسخ بر امر الله .‬
(1) ای ياران عبدالبهاء ، الحمد للّه خاندانی از مظاهر‬
‫محبّت اللّه تشکيل شده و خانواده ئی از مطالع معرفت اللّه‬
‫تأسيس گرديده و ارکانش هر يک شمعی روشن و نوری درخشنده .‬
‫اين از فضل و موهبت حيّ قيّومست که چنين انجمنی يک شخص‬
‫مبارک ترتيب داده اين موهبت يزدانست و اين رحمت پروردگار .‬
‫بايد در نهايت خوشی و شادمانی و فرح روحانی و سرور وجدانی‬
‫ايّامی بکامرانی بگذرانيد ديگر خوشتر و دلکشتر از اين نه‬
‫که پسران انوار روحانی پدر گردند و شاخهای تر و تازه شوند‬
‫و در بوستان محبّت اللّه نشو و نما کنند اين چه سرور است‬
‫و اين چه خوشی است مثل و مانندی ندارد . از حقّ استدعا‬
‫مينمايم که آن دوحه محبّت اللّه با فروع موافق در اين‬
‫حديقه روحانی در نهايت لطافت و طراوت نشو و انتعاش يابند.‬
‫(1) ای سليل آن شخجليل ، پدر بزرگوار در ره پروردگار‬
‫مدّت حيات جانفشانی نمود و گوی سبقت و پيشی از ميدان خدمت ربود‬
‫دمی نياسود و روزی راحت ننمود همواره هدف سهام اعدا بود‬
‫و مورد طعن و لعن اشقيا تا آنکه برفيق اعلی شتافت و علم فوز‬
‫عظيم در ملأ اعلی برافراخت ترا يادگار گذاشت تا آنکه جويبار‬
‫آمال او را آبياری نمائی و مزرعه آرزوی او را سقايه فرمائی .‬
‫حال وقت آنست که شعله ئی  زنی و سراجی برافروزی و همّتی نمائی و‬
‫يد بيضائی بگشائی و بر قدم آن بزرگوار سلوک نمائی.‬
(1) ای اولاد مبارک نهاد آن پاک جان ، حمد کنيد‬
‫خدا را که از صلب چنين پدری بمهد وجود در آمديد و بعرصه شهود قدم‬
‫نهاديد که سبب هدايت شما گرديد ولی بايد که سلاله روحانی نيز‬
‫باشيد . زيرا انتساب جسمانی کفايت ننمايد چه بسيار که پدر‬
‫پاک گهر بود ولی پسر محروم و ابتر . چشم اميدم باز که شما براز‬
‫پدر دمساز باشيد و همدم و هم پرواز گرديد تا شاخه‌های فرخنده سبز‬
‫و خرّم آن شجر شويد و دليل بر الطاف خداوند جهان انور.‬
(1) ای دو برادر مهر پرور ، حمد کنيد خدا را که بجسم و‬
‫جان برادريد و از يک پدر و مادر و هر دو بنده جليل اکبر . اين‬
‫برادری هم از جهت آب و گلست و هم از جهت جان و دل اين اخوّت جامع‬
‫جميع مراتب حلاوت آن کام جانرا شيرين نمايد و مذاق روحانيانرا‬
‫شکرين فرمايد . از فضل ربّ مجيد چنين اميد است که آن دو برادر‬
‫در جهان خاک و عالم پاک هر دو برابر باشند و همدم يکديگر.‬
‫(1) ای نهالهای باغ الهی ، شکر کنيد خدا را که در اين‬
‫عصر رحمانی و قرن روحانی قدم بعرصه وجود نهاديد و در مهد شهود‬
‫آرميديد و از ثدی محبّت اللّه نوشيديد و در آغوش معرفت اللّه‬
‫پرورش يافتيد سليل آن شخجليليد و انجال رجل رشيد . پدر در‬
‫خدمت حقّ قصور ننمود حال نوبت بچند پسر رسيده بايد اختران‬
‫مطلع محبّت اللّه گردند و شهب ثاقبه اوج ميثاق اللّه آيات توحيد‬
‫شوند و بيّنات ربّ مجيد گردند درس تبليغ بخوانند و يرليغ بليغ‬
‫موهبت اللّه بدست گيرند منشور هدايت کبری بخوانند و لوح محفوظ‬
‫معرفت اللّه از بر نمايند تا سبب بصيرت طالبان گردند و واسطه‬
‫هدايت مشتاقان پسران آن پدر باشند و نهالهای آن شجر گردند و‬
‫پرثمر شوند چون درختان بيهوده و بی‌شکوفه محروم از برگ و ميوه‬
تر نگردند . اميدوارم که موفّق بآرزوی عبدالبهاء گرديد و‬
‫هر يک شمع روشنی شويد و عليکم التّحيّة و الثّناء يا اهل البهاء‬
‫روحی فداء لمن قام علی خدمة امر اللّه بهذا الاثناء.‬
(1) ای رضيع ثدی محبّت اللّه و پرورده آغوش معرفت‬
‫اللّه ، شکر کن خدا را که از اصلاب طاهره و ارحام طيّبه بوجود‬
‫آمدی و در مهد ايمان و ايقان نشو و نما مينمائی و در ظلّ‬
‫عنايت جمال مبارک روحی لاحبّائه الفداء ترقّی و رشد نمودی . اين‬
‫از مواهب کلّيّه الهيّه است قدر آن بدان و بشکرانه اين الطاف‬
‫بی‌پايان قيام کن و شکرانه اينست که بموجب وصايا و نصايح و‬
‫اوامر جمال مبارک رفتار و کردار نمائی.‬
(1) ای ريحان بوستان ايمان ، شکر کن که از اين‬
‫جويبار روئيدی و از اين چمنزار نابت شدی و در اين گلزار‬
‫شکفتی و از فيض اين سحاب طراوت و لطافت يافتی . قدر اين‬
‫عنايت را بدان و شرف اين موهبت را متنبّه باش تا بشکرانه‌اش قيام نمائی.‬
(1) ای دو ستارهء مانند فرقدان ، حمد خدا را که در افق‬
‫محبّت اللّه روشنيد و در عتبه مقدّسه کبريا مقبول و مقرّب سرّ و علن .‬
‫برادر مهربان در اين انجمن رحمان ياد برادران نمود و همواره‬
‫بدل و جان بذکرشان خرّم و شادمان گرديد . من از وفا و مهرپروری‬
‫او ممنون و خوشنود گشتم و بدرگاه احديّت از برای شما تأييد و توفيق‬
‫خواستم . اميدوارم که اين ابناء از عنصر جان و دل آباء باشند‬
‫و اخلاف خير نعم الاسلاف گردند مزرعه آمال پدر را آبياری کنند‬
‫و حديقه انيقه خلوآنان را باغبانی نمايند تا نعمَ السّلف و نعمَ الخلف تحقّق يابد.‬
‫(1) ای نهالهای حديقه عرفان ، مادر مهربان از روزی‬
‫که باين آستان رسيد شب و روز بياد طفلان بود و ذکر نورديدگان‬
‫ميکرد . شبی خوابی ديد آرام نماند بيتاب شد و بيخواب گشت‬
‫با چشمی گريان صبحی حاضر محضر گرديد و چنان فزعی حاصل نمود‬
‫که من متأثّر شدم و او را تسلّی دادم و مطمئنّ کردم و اندکی آسوده‬
‫و آرام نمودم تا آنکه نامه رسيد و خبر راحت و آسودگی شما‬
‫مزيد بر اطمينان او گرديد . ملاحظه کنيد که اين مادر چه قدر مهرپرور‬
‫است و مؤمن بجليل اکبر محبّت و وفای او را قدر بدانيد و شما نيز‬
اولاد مهربان گرديد تا توانيد بکوشيد که سبب سرور و حبور او شويد‬
‫گوش بنصايح او بدهيد و در ممنونيّت قلب او بکوشيد . و همچنين پدر‬
‫پاک گهر را بنده و خادم اصغر شويد زيرا مؤمن باللّه و موقن بآيات‬
‫اللّه است . چنين پدر سبب مباهات و فخر است و شايان احترام و‬
‫سزاوار رعايت . اميدوارم که در کهف حفظ و حمايت ربّ احديّت محفوظ و مصون مانيد.‬
‫(1) ای پدر و پسر روحانی ، پدر بايد همواره بتربيت‬
‫پسر کوشد و تعليم تعاليم آسمانی دهد و هميشه نصيحت نمايد و‬
‫آداب بياموزد و در دبستان تعليم گذارد و تعليم فنون لازمه‬
‫مفيده بدهد خلاصه بآنچه فضائل عالم انسانيست پرورش دهد‬
‫علی الخصوهمواره متذکّر بذکر اللّه کند تا محبّت اللّه‬
‫در عروق و شريانش تأثير نمايد . و پسر بايد نهايت اطاعت را‬
‫از پدر بنمايد عبد خاضع باشد و بنده متواضع شب و روز در‬
‫فکر راحت و آسايش و تحصيل رضايت پدر مهربان باشد بکلّی‬
‫راحت و خوشی خويش فراموش نمايد دائماً سعی و کوشش کند‬
‫که سبب سرور قلب پدر و مادر گردد تا موفّق برضايت حضرت‬
‫پروردگار شود و مؤيّد بجنود لم تروها گردد .‬
‫(1) ای نوگل حديقه محبّت اللّه ، حمد کن خدا را که از‬
‫صلب احبّا وجود يافتی و از ثدی محبّت اللّه پرورش جستی و در آغوش‬
‫معرفت اللّه نشو و نما مينمائی . اميدوارم که سبب اميد پدر و مادر گردی‬
‫باغ آمال آنانرا سرو روان شوی و شجره اميد پدر و مادر را ميوه شيرين‬
‫و تازه و تر گردی و بخدمت کلمة اللّه پردازی و سبب عزّت امر اللّه شوی.‬
‫(1) ای نهالهای حديقه رحمانی ، ابوی در نهايت محبّت‬
‫و مهربانی نام آن  گلهای گلشن معانی برده و خواهش الطاف‬
‫و انعطاف وجدان اين عبد فانی نموده يقين است که قلب بی‌نهايت‬
‫مهربانست و منعطف و متمايل بآن ياران . الحمد للّه آباء‬
‫مبتهل و اولاد منجذب و سلاله مشتعل و کلّ در ظلّ شجره حيات‬
‫محفوظ و مصون از هر آفاتيد . بايد اکتساب اخلاق و ترقّی در جهان‬
‫اشراق و سعی بليغ از جميع جهات مبذول داريد که پدر مهربان‬
‫راحت جان و مسرّت وجدان يابد تا بظاهر نيز مؤيّد بخدمت او‬
‫گرديد . زيرا پدر تا بحال بی‌نهايت زحمت کشيده و در خدمت امر اللّه‬
‫کوشيده حال بايد شما اسباب راحت او شويد تا ايّامی چند‬
‫مستريح و خورسند در سايه خداوند بی‌مانند اوقاتی بگذراند و اين‬
‫سبب سرور و فرح عبدالبهاء گردد.‬
(1) ای بنده حقّ ، از مضمون نامه مشکين حلاوت شهد و‬
‫انگبين حاصل زيرا دليل بر ايمان و ايقان و ثبوت بر پيمان بود .‬
‫شکايت از محرومی معاشرت با احبّا نموده بودی ولی چون‬
‫به خدمتگذاری والده و سائر اقربا مشغولی اين اطاعت امر اللّه‬
‫است و طلب رضاء اللّه . اگر از جهتی ممنوعی از جهت ديگر موفّقی و‬
‫منصور توجّه بملکوت ابهی  کن و از فضل و عنايت حقّ طلب امداد نما‬
‫تا در آينده بهر دو موهبت موفّق شوی و بالطاف حضرت احديّت مؤيّد‬
‫گردی و آنچه نهايت آرزو داری موجود و ميسّر گردد.‬
‫(338) ای برادران مهربان در سبيل يزدان ، شکر کنيد که‬
‫اخوّت جسمانی با اخوّت روحانی جمع شده باطن عين ظاهر‬
‫گشته و ظاهر عنوان باطن شده حلاوت اين اخوّت مذاق جان را‬
‫شيرين نمايد و لذّت اين نسبت کام وجدانرا نمکين کند . حمد‬
‫کنيد خدا را که مانند طيور شکور در حدائق الهی آشيانه‬
‫نموده‌ايد و بعد نيز در گلشن سرای رحمانی در ملکوت ابهی  بر سدره‬
‫منتهی لانه خواهيد کرد مرغان چمن هدايتيد و هزاران گلشن‬
‫موهبت اين چه فضليست و اين چه عنايتيست فاشکروا اللّه‬
‫علی هذا الفضل العظيم و الفوز الجليل.‬
(1) ای بنده حقّ ، از ابوی شکايت نموده بوديد‬
‫انشاء اللّه حکايت است چون پدر است آنچه کند شهد و شکّر است‬
‫و لو سمّ قاتل دهد و سيف جفا کشد و ترک وفا کند آنچه کند پدر است .‬
‫شما بايد در مقابل صبور باشيد وقور باشيد شکور باشيد تا تأييد‬
‫و توفيق ربّ غفور حاصل گردد . از من بشنو گوش بآن حرفها مده‬
‫بآنچه مأموری قيام کن تا اجر موفور يابی و در نزد ملکوتيان‬
‫ممدوح و محمود گردی.‬
(1) ای بنده الهی ، آنچه مرقوم نموده بودی ملحوظ‬
‫گرديد . الحمد للّه مؤمن بحضرت پروردگاری و موقن بخداوند‬
‫بيهمتا ثابتی و مستقيم و متضرّعی و مستديم دلگير مشو‬
‫اسير مگرد زيرا ربّ خبير ترا دستگير شود و اجر جزيل عنايت‬
‫فرمايد . تا توانی رضای پدر بطلب و از عدم التفات ملال مجو‬
‫زيرا حقوق ابوين مقدّس است و لو جفا روا دارند و نظر بقدردانی‬
‫منما بلکه اعتماد بر وعد پروردگار کن او خبير است و عليم‬
‫انّ ربّک لعلی صراط مستقيم . از حقّ ميطلبيم که آنچه خير است‬
‫از برای تو مقدّر فرمايد و بالطاف خداونديش بنوازد و اجر خدمت‬
‫مهيّا سازد ولی تو بايد چنان آتشی از محبّت اللّه در دل برافروزی‬
‫که در هيچ حالتی ملال نياری چه که عالم کون اساسش بر تبدّل و‬
‫انقلابست و بسبب کون و فساد از حالی بحالی انتقال نمايد و‬
‫استمرار ممتنع و محال . کن ناراً موقدة نورانيّة تحرق کلّ‬
‫حجاب و تلتهب فی ارکان العالم هذا هو الفوز الاعظم.‬
‫(1) ای اسرار آن سيّد ابرار ، ابناء اگر از عنصر‬
‫جان و دل آباء باشند يعنی حسن اخلاق منضمّ بشرف اعراق‬
‫گردد يعنی پسر بر قدم پدر باشد نسبت بنوّت حقيقی است‬
‫الولد سرّ ابيه . ولی اگر از عنصر آب و گل پدر نباشد و‬
‫نصيب از جان و دل مفقود يعنی سوء اخلاق منافی شرف اعراق‬
‫گردد آن نسبت مجازيست اينست که خطاب بحضرت نوح ميفرمايد‬
‫إِنَّهُ لَيْسَ مِنْ أَهْلِکَ إِنَّهُ عَمَلٌ غَيْرُ صالِحٍ يعنی يا نوح‬
‫کنعان از اولاد و سلاله تو نيست خارج است زيرا اين نسبت‬
‫مجازيست نه حقيقی . حال اميد چنانست که شما منشعب از عنصر‬
‫جان و دل آن بزرگوار باشيد نه زادگان آب و گل شمع‬
‫او را برافروزيد کشت او را آب دهيد درخت اميد او را بپرورانيد.‬
(1) ای مظلومه سبيل الهی ، آنچه ناله و فغان‬
‫نمائی و جزع و فزع کنی و زبان بشکوه گشائی حقّ داری زيرا‬
‫مورد بلايای متتابعه گرديدی و بمصائب عظيمه افتادی که هيچ‬
‫فردی از افراد انسان تحمّل نتواند . فی الحقيقه مظهر شهربانو‬
‫حرم سيّدالشّهدا گشتی آن مظلومهء آفاق نيز مانند تو در سبيل الهی‬
‫ببلايای عظيمه گرفتار شد ولی صبور بود و شکور وقور بود و غيور‬
‫هر دم زبان بشکرانه گشود که الحمد للّه در راه خدا در ميدان بلا‬
‫بچوگان وفا گوی سبقت و پيشی از جميع اماء رحمان بربود . پس‬
‫چون اين مصائب و رزايا و محنت و بلايا و شهادت کبری در راه خدا‬
‫واقع تو نيز بايد با حضرت شهربانو همعنان گردی و در اين‬
‫ميدان جولان دهی و بشکرانه زبان بگشائی شکوه ننمائی دلخون‬
‫مشوی محزون منشينی . عنقريب اين ظالمان را بی‌سر و سامان يابی‬
‫و ذليل و خار و بزوال گرفتار بينی . و من بدرگاه احديّت تضرّع‬
‫نمايم که ياران در صون و حمايت حقّ محفوظ و مصون مانند.‬
‫(1) ای اماء رحمن ، محفل انس را بذکر آن دلبر‬
‫مهربان چنان بيارائيد که بزم ميثاق گردد و جشن موهبت نيّر‬
‫آفاق در بحبوحه مصيبات علم شادمانی برافرازيد و آهنگ روحانی‬
‫بسازيد و بابدع الحان بمحامد و نعوت حضرت يزدان پردازيد نغمه ئی‬
‫بلند کنيد که بملکوت خداوند رسد ولوله ئی در آفاق اندازيد که‬
‫شرق و غرب را بحرکت آرد . شما اماء رحمانيد و ورقات مخضرّه‬
‫حديقه يزدان بايد بطراوت و لطافت و ربّانيّتی جلوه کنيد که زينت‬
‫باغ الهی گردد و زيور چمنستان حقيقی شود شوق و شعفی وجد و طربی‬
‫جذب و ولهی که در محافل اماء رحمن مينمائيد سبب سرور و فرح‬
‫کرّوبيان است و ذوق و حبور روحانيان آسمان . الحمد للّه کلّ در‬
‫درگاه احديّت مقبوليد و در آستان مقدّس مذکور و مشهور و ممدوح.‬
(1) ای کنيزان يزدان ، چون بحر بجوشيد و چون مرغان‬
‫جنّت ابهی  بخروشيد هر يک از شدّت وجد بترانه‌ای در اين گلشن‬
‫بمحامد حضرت مقصود پردازيد پرشعله باشيد نه مخمود پرشور‬
‫باشيد نه محزون آيات توحيد باشيد و بيّنات خداوند مجيد‬
‫اشجار حديقه مواهب باشيد و اثمار شجره الطاف ربّ کامل مظاهر‬
‫عنايت جمال مبارک باشيد چه که قوّت روح القدس مؤيّد شما.‬
(345) ای اماء جمال ابهی ، ملاحظه نمائيد که مورد‬
‫چه عنايتی شديد و موفّق بچه موهبتی در زمانی بعرصه وجود قدم‬
‫نهاديد که يوم موعود بود و ظهور جمال مقصود و طلوع شمس حقيقت‬
‫از افق شهود از نور بشارت صبح هدی حضرت اعلی روحی له الفداء‬
‫روشن گشتيد و از پرتو عنايت آفتاب ملأ اعلی جمال ابهی  بهره‬
‫و نصيب يافتيد بنفحات قدسش زنده شديد و از نسيم مهبّ عنايتش‬
‫تر و تازه در درگاه احديّتش کنيزان ممتازيد و در بارگاه‬
‫رحمانيّتش اماء مقبوله حضرت يزدان . اين چه نعمت بی‌پايان‬
‫است و اين چه موهبت جاودان حقّا که سزاوار شکرانيّت است‬
‫قدر اين فوز عظيم را بدانيد و با يکديگر در نهايت ملاطفت و‬
‫مهربانی سلوک نمائيد هر يک ديگری را غمگسار شويد و مهربان و‬
‫مفتون در جميع احيان حکم يک بحر جوئيد زيرا سبزه يک چمنيد‬
‫و شکوفه يک گلشن اوراق يک شجريد و شعاع يک اختر در نشر‬
‫نفحات اللّه بکوشيد و در اعلاء کلمة اللّه روز بروز بر تقديس و تنزيه‬
‫بيفزائيد تا نفحات عصمت کبری خطّه غبرا را معطّر نمايد.‬
‫(1) ای امة اللّه ، دست عجز و نياز بآستان مقدّس حضرت‬
‫بی‌نياز بلند نما و بگو ای خداوند چندان عنايت فرمودی که‬
‫جهان ظلمت روشن از مه تابان هدايت شد زنان ناتوان مرد ميدان‬
‫گشتند و گوی سبقت و پيشی از مجتهدان زمان ربودند اين نسوان‬
‫فائز شدند و آن پيشوايان خائب اين نيست مگر از فضل و مواهب تو‬
‫تَخْتَصُّ بِرَحْمَتِکَ مَنْ تَشاءُ.‬
(1) ای ورقه مقدّسه مبارکه ، سدره الهيّه در بحبوحه‬
‫فردوس رحمانيّه بلند شد و شرق و غرب آفاق را احاطه نمود‬
‫تا توانی باصل دوحه الهيّه تعلّق را محکم کن تا از مدد فيوضاتش‬
‫هميشه سبز و خرّم مانی و از نفحات تقديسش تازه و معطّر گردی .‬
‫شکر که باين فضل و موهبت متباهی و مفتخر شدی .‬
(1) تأسيس محفل اماء بجهت ترويج معارف بسيار‬
‫موافق امّا بايد حصر در مذاکرهء معارف باشد زيرا بايد نوعی‬
‫نمود که اختلاف روز بروز زائل شود نه اينکه منتهی بآن شود که‬
‫در ميان رجال و نساء معاذ اللّه بمجادله انجامد مثل مسئلهء‬
‫حجاب بی‌حکمت سلوک ننمائيد . حضرات نساء بايد اليوم بامری‬
‫تشبّث نمايند که سبب عزّت ابديّهء عالم نساء گردد عالم نساء‬
‫روشن شود و آن محافل درس تبليغ است و مجالس ترتيل آيات و‬
تضرّع بملکوت ربّ البيّنات و تنظيم تحصيل بنات . ملاحظه نمائيد‬
‫که جناب طاهره چگونه بتبليغ ميپرداخت و از هر فکری آزاد بود‬
‫اين بود که جلوه داشت . حال عالم نساء بايد عالم روحانی باشد‬
‫نه سياسی تا جلوه نمايد و الّا نساء جميع ملل در سياسی غرقند‬
‫چه فايده و ثمر تا توانيد بروحانيّات بپردازيد تا سبب اعلاء‬
‫کلمة اللّه و نشر نفحات اللّه شويد روش شما بايد سبب ائتلاف‬
‫گردد و رضايت عموم باشد.‬
‫(1) ای کنيزان حقّ ، ورقه مطمئنّهء روحانی مکتوب مفصّلی‬
‫از لسان شما نگاشته و از هر جهت تمنّای ترقّيات روحانيّه در حقّ‬
‫شما داشته . اين کنيز روحانی چه قدر محبّت باماء رحمانی دارد‬
‫که بنهايت تضرّع و زاری طلب الطاف بی‌نهايت در حقّ آنها‬
‫مينمايد . ای اماء رحمن مانند سائر زنان همّت را پست نداريد‬
‫و بعالم ترابی قناعت ننمائيد توجّه بملکوت ابهی  نمائيد و‬
‫توسّل بربّ اعلی جوئيد تا از آلودکی هواجس امکانيّه مقدّس‬
‫و مبرّی شويد و در هويّت قلب احساسات روحانيّه و سنوحات رحمانيّه‬
‫جلوه نمايد از عالم بشر قدمی پيشتر بنهيد و از ظلمات اين عالم‬
‫تنگ و تاريک نجات يافته بجهان وسيع فسيح نورانی راه يابيد‬
بمقامی رسيد که هر چند بر ارض غبراء نشسته‌ايد و لکن بملأ اعلی‬
‫پيوسته و روی زمين مشی و حرکت مينمائيد و لکن روح در ملکوت‬
‫ابهی  در سير و تماشا . تا باين مقام انسان نيايد در هيچ مقامی‬
‫نپايد هردم هوسی رخ دهد و در هر نفسی فکری پيش آيد حصول‬
‫اين مقام بسبب ثبوت و استقامتست که لايتغيّر و لايتبدّلست مگر‬
‫غضب الهی احاطه نمايد و ثُمَّ رَدَدْناهُ أَسْفَلَ سافِلينَ تحقّق يابد .‬
‫أَعاذَنَا اللّهُ وَ إِيّاکُنَّ مِنَ الهُبوطِ بَعْدَ الصُّعودِ وَ مِنَ الخُمودِ بَعْدَ الوُقودِ‬
‫وَ مِنَ الظُّلماتِ بَعْدَ الأنوارِ وَ مِنَ الحُجباتِ بَعْدَ ظُهورِ الأَسرار.‬
‫(350) ای اماء جمال ابهی ، ملاحظه نمائيد که شما را‬
‫بچه عنوانی خطاب مينمايم و کنيزان عزيزان درگه جمال ابهی‬
‫می شمارم . قسم بربّ وجود و نفحات قلوب اهل سجود که اين عنوان‬
‫فخر و مباهات حوريّات قدس در ملأ اعلی و فردوس ابهی  است ديگر‬
‫معلومست که بايد چگونه باشيد و چه قسم منجذب و مشتعل گرديد و‬
‫هر يک پاکيزه کنيز آن عزيز شويد و جام لبريز محبّت را بدست گرفته‬
‫شور و ولهی انگيزيد که قلوب جميع نساء باهتزاز آيد و بنفحات‬
‫جنّت ابهی  آن اقليم را مشکبيز نمائيد . ای اماء رحمن ، وقت آنست‬
‫که هر يک از شما بنهايت همّت بتربيت اطفال پردازد و کودکان را‬
‫از پستان محبّت اللّه شير دهد تا هر يک در نيستان هدايت شير نخجير گير‬
‫گردند . ای اماء رحمن، محفلی بمحبّت اللّه آرايش دهيد و در‬
‫آن محفل بکمال حکمت در اوقات مخصوصه مجتمع شويد و بذکر آن يار‬
‫مهربان مشغول گرديد و مذاکره در ادلّه و براهين ظهور جمال مبين‬
‫فرمائيد تا هر يک از اماء رحمن نطقی بليغ يابد و لسانی فصيح‬
‫بگشايد و سبب هدايت اماء کثيره گردد.‬
(1) ای ورقات سدره توحيد ، شکر ايزد را که در ظلّ شجره‬
‫احديّت وارد گشتيد و از اثمار حديقه هدايت مرزوق شديد و بلحاظ‬
‫عنايت منظوريد و بانواع موهبت محظوظ و بخصائالطاف مخصو.‬
‫جميع بانوهای عالم محروم و شما محرم راز حضرت حيّ قيّوم آنان‬
‫در حضيض حرمان و شما در اوج عرفان آنان مأيوس از رحمت و شما‬
‫مأنوس بموهبت آنان در گرداب موهوم مستغرق و شما در ساحل معلوم‬
‫مستخل. پس وجد و سرور کنيد و شوق و شور بخواهيد و جذب و حضور‬
‫طلبيد اشراق شديد است و آفاق روشن و پديد نفوس خلق جديد است‬
‫و قرون قرن خداوند مجيد قصور سبب فتور است و خاموشی سبب‬
‫فراموشی پس ناطق باشيد و صادق پرشور گرديد و پر وله تا‬
‫حقيقت چون شمع در آن جمع برافروزد.‬
(1) ای کنيزان الهی ، نساء در شرق ضعفاء بودند حتّی‬
‫ضعيفه لقب نساء بود از بسکه در انظار حقير بودند . ولی از عنايات‬
‫حضرت بهاءاللّه خلعت جديد پوشيده و تاج موهبت بر سر نهاده‬
‫عزيز شده‌اند و همعنان رجال شدند و حکم مساوات در حقوق يافتند .‬
‫قدر اين موهبت عظمی بدانيد و بجان بکوشيد و گوی سبقت و پيشی را‬
‫از ميدان بربائيد تا جميع دانايان شهادت دهند که نساء نظير‬
‫رجالند و قابل تحصيل هر نوع از کمالات و اين منقبت بايمان و‬
‫اطمينان و عرفان و عشق و محبّت حضرت يزدان و تحصيل علوم و فنون‬
‫در اين عصر و زمان حصول پذيرد.‬
‫(1) ای منجذبه به نفحات اللّه ، نغمه زار و آه شرر بارت‬
‫چنان شعله برافروخت که قلب اهل سرادق عصمت را بسوخت . اين‬
‫ناله و فغان بملأ اعلی رسيد و بسمع روحانيان ملکوت ابهی  در‬
‫غيب عما رسيد . حال در جوش و خروشی درآ و لسان بتبليغ امر اللّه‬
‫بگشا و در نشر نفحات اللّه بين اماء اللّه بکوش تا چون روح‬
‫قدسی اجساد ميّته را زنده نمائی و چون نفحات فردوسی جنّت‬
‫رضوان را معطّر کنی ايّامرا غنيمت شمر و انفاس را قدر بدان‬
‫در هر نفسی نفحه حياتی بمشام جان برآر و در هر آنی ببوی خوشی‬
‫دماغرا تر کن و مشام طالبات را معطّر نما . کلمه الهيّه چون نسيم‬
‫بهاری و ارياح لواقح رحمانيست لکن چون اين از حنجر روحانی‬
‫تلاوت شود روح حيات نثار نمايد و جان نجات مبذول دارد ارض‬
‫طيّبه را گلشن و گلزار نمايد و آفاق وجود را عنبربار.‬
‫(353) ای ورقه زکيّه ، در شب و روز بکوش و بجوش که چون‬
‫آتش پرشعله برافروزی و از نار موقده ربّانيّه بگدازی و در بين‬
‫اماء الرّحمن سر برافرازی و در سبيل الهی با هر محنت و مصيبتی بسازی.‬
‫(1) ای دختر آسمانی ، کنيزان الهی که توجّه بملکوت‬
‫ابهی  دارند آنها آسمانيند نه زمينی زيرا استفاضه از فيض‬
‫نامتناهی نمايند و استضائه از انوار الهی مفتون پرتو حقيقتند‬
‫و منجذب دلبر الهی و مشتعل بنار محبّة اللّه و منقطع عمّا سوی اللّه‬
‫و ثابت بر محبّت و نابت بفيض رحمت.‬
‫(1) ای ورقه زکيّه ، در ساحت جمال قدم روحی لأرقّائه‬
‫الفدا امائی مذکورند که چون شمع در سوز و گدازند و چون بحر‬
‫در موج و چون نسيم در اهتزاز آيت انجذاب بملکوت ابهی  هستند و‬
‫رايت اشتياق صعود برفرف اعلی در محبّت جمال قدم چون ابر‬
‫گريانند و چون برق خندان افسردگی و پژمردگی و سکون و سکوت شأن اماء محتجبه است.‬
‫(1) ای ورقهء منجذبه روحانی ، در اين وقت که ندای‬
‫الهی و صلای بيداری از ملکوت ابهی  بگوش هوش ارقّاء و اماء ميرسد‬
‫و بوی خوش حدائق قدس بمشام جان مشتاقان ميجهد نور اشراق‬
‫آفاق وجود را احاطه نموده است و سيل معانی در کلّ آن حقائق‬
‫رحمانيرا غرق فرموده بايد آن امة اللّه و بنت امته با لسانی‬
‫ناطق و روحی شائق و قوّتی فارق و نوری ساطع و پرتوی لامع و‬
‫شوری جهانگير و شوقی شررانگيز و نفحاتی معطّر و قلبی منوّر‬
‫بين اماء اللّه مبعوث و مشتهر گردد و چنان ناری در احشاء و قلوب‬
‫برافروزد که جهانی بسوزد . اليوم هر ورقه ئی  از ورقات بثنای حقّ و‬
‫نشر نفحات پردازد روح القدس تأييد نمايد و روح الانس توفيق دهد.‬
‫(1) ای روحانی الهی ، وقت آنست که زبان بگشائی‬
‫و بر شاخسار توحيد نغمه بسرائی و از ذکر محبوب آفاق جهانرا جان‬
‫بخشی و از صهبای محبّت اللّه هياکل وجود را مست و مخمور نمائی‬
‫و شهرهء آفاق شوی و معروف انجمن اهل وفاق وقت پرده دريست و‬
‫هنگام ندا باسم جمال لم يزلی . محبوب ابهی  از افق اعلی ناظر‬
‫که کدام واله شيدائی در ميدان جذب و شوق جولان کند و آتش محبّت‬
‫اللّه را روشن نمايد و شعله ئی بدل جهان و جان جهانيان زند .‬
‫مخمود مباش و محزون منشين شمس حقيقت از مشرق بقاء و ملکوت‬
‫ابهی  در فيض و بخشايش است و تجلّی انوار او بر آفاق وجود و آفرينش‬
‫در ظهور و نمايش است همّتی بايد که اماء رحمن در آتش محبّت اللّه‬
‫بگدازند و علم عرفان برافرازند .‬
(1) يا ورقتی ، حمد جمال قدم را که در آن اقليم بذکر‬
‫جمال مبين متذکِّری و بنفحات حدائق ملکوت مهتزّ و بنسمات‬
‫جبروت متيقّظ . در شب و روز بذکر حضرت مقصود اماء الرّحمن را‬
‫متذکّر دار و در کلّ احيان بمحبّت جمال يزدان ورقات را مشتعل‬
‫کن هيچ ذکری جز ذکر حقّ مکن و هيچ نعتی جز نعت الهی مجو‬
‫اينست سبب حيات جادوانی .‬
(1) ايّتها الورقة المشتعلة ، در شب و روز با دل‬
‫پرسوز بملکوت ابهی  مناجات نما و عجز و نياز کن که ترا‬
‫بنار موقده‌اش چنان مشتعل نمايد که شعله نار گردی و سبب‬
‫انقطاع و اهتزاز قلوب اماء اللّه . اين مقام بانقطاع صرف‬
‫حاصل و ابتهال محض ميسّر بکوش تا اين مقام را بيابی و الّا‬
‫آنچه هست از بلند و پست جميع نيست گردد و چون سراب بقيع محو و نابود شود.‬
‫(1) ای ورقه موقنه ، در اين کور الهی الطاف حقّ‬
‫در حقّ اماء الرّحمن مشهود و واضح لهذا ورقاتی مبعوث‬
‫شدند که حيرت بخش عقول گشتند چنان ثبوت و رسوخ از ايشان‬
‫ظاهر و باهر گشت که چشم جهانيان خيره گرديد . پس تو‬
‫ای ورقه در امر اللّه ثابت و راسخ باش و توکّل بر خدا کن‬
‫و تشبّث بحبل هدی جو و بوصايای جمال مختار که مدارای‬
‫با غافلين است قيام نما يا غافل را بيدار ميفرمايد يا‬
‫بعالم ديگر رهنما مينمايد تو بايد در هر صورت صبر و‬
‫تحمّل کنی و نظر بوصايای الهی مدارا و خوش سلوکی نمائی.‬
(1) ای دبير اديب و ای نهالهای بيهمال حديقه‬
‫محبّت اللّه ، عبدالبهاء را نهايت آرزو چنانست که هر يک در باغ‬
‫الهی و جويبار رحمانی چون سرو رعنا نشو و نما نمائيد و‬
‫قد بفرازيد و بباليد و بخراميد و چون شجره طيّبه ثمره جيّده‬
‫ببار آريد . از ساقيه معارف الهيّه آب خوريد و از فيوضات ابر‬
‫نيسان بهره و نصيب بريد و از رشحات سحاب عنايت در نهايت‬
‫طراوت و لطافت در حديقه وجود تربيت شويد و بتعاليم الهی خوی‬
‫مشکبوی يابيد و بخلق رحمانی  و روش روحانی و تقديس آسمانی‬
‫و شعله نورانی در بين خلق مبعوث گرديد . نور الفت و محبّت و صلح‬
‫و صلاح باشيد و ظهور فوز و فلاح تا جنگ و جدال امم بدوستی و آشتی‬
‫مبدّل گردد و حرب و قتال ملل بآسايش و سلام منقلب شود تا‬
‫نورانيّت وحدت اصليّه و روحانيّت حضرت احديّه در عالم انسانی‬
‫چون شمع نورانی رخ برافروزد و پرده‌های اوهام و ظنون و بغضا‬
‫و نفاق و شقاق بکلّی بسوزد.‬
‫(1) دوست عزيز مهربان ، اثر کلک گهربار سبب سرور‬
‫ابرار بود و مضمون مشحون باحساس وجدان دليل جليل بر سلوک‬
‫سبيل محبّت اللّه بود و برهان انجذاب بنفحات اللّه . اميد‬
‫چنانست که آن يار مهربان در مراتب کمالات انسانی و خصائل و فضائل‬
‫روحانی ترقّيات کافی وافی نمايند مانند شمع روشن شوی و بمثابه‬
‫ستاره درخشنده از افق ايمان و ايقان تابنده و درخشان گردی تا‬
‫نفوسيکه همدمند همراز شوند و هم آهنگ و هم آواز گردند سبب‬
‫هدايت کلّ شوی و جميع را بجهان الهی بخوانی و در عالم ملکوت در آری .‬
‫چنان هدايت کنی و دلالت نمائی که هر يکی انجمن عالم را سراج منير‬
‫گردند و شبستان حقيقت را نور هدايت شوند باطوار و رفتار و گفتار‬
‫سبب عزّت عالم انسانی گردند و باخلاق و کردار فرشته آسمانی شوند‬
‫اينست عزّت ابديّه اينست زينت حقيقت انسانيّه اينست سزاوار‬
‫جوانان اين قرن مبارک و اينست شايان نورسيدگان اين عصر مقدّس.‬
‫(1) ای ثابت بر پيمان ، آهنگ بلبل معانی از گلشن‬
‫حقايق و اسرار رحمانی بمسامع مشتاقان رسيد . الحمد للّه در عنفوان‬
‫جوانی مصدر سنوحات وجدانی گرديدی و از فيض رحمانی بهره گرفتی‬
‫و از الطاف سبحانی نصيب بردی پس دل از قيد آب و گل رهائی‬
‫يافت و وجدان آئينه فيض سبحانی شد جان بجانان رسيد و پروانه‬
‫طائف حول شمع تابان گشت . اميدم چنين است که روز بروز بر ثبوت‬
‫و استقامت بيفزائی و سبب انتباه و انجذاب ديگران گردی.‬
‫(1) ای جوان روحانی ، حمد کن خدا را که در جويبار‬
‫هدايت سرو روانی و در گلشن موهبت نهالی در طراوت و لطافت‬
‫بی‌پايان رشحات سحاب عنايت هر دم تازگی جديد مبذول دارد و‬
‫نسيم مهبّ حقيقت در هر نفس نفسی رحمانی بخشد . نورسيدگان جنّت‬
‫ابهی  الحمد للّه بجنود ملأ اعلی مؤيّدند و مظفّر و بندگان‬
‫آستان دلبر آفاق مشمول اشراق نيّر آفاق . لهذا اميد عبدالبهاء‬
‫چنان که آن نهال گلشن اسرار از باران نيسانی فضل پروردگار‬
‫در نشو و نما باشد و در اين فصل ربيع الهی از نسيم جانپرور‬
‫رحمانی برگ و شکوفه نمايد و بر و ثمر بخشد و ليس ذلک علی اللّه بعزيز.‬
‫(1) ای نهال بوستان محبّت اللّه ، در اين رياض موهبت‬
‫قدی بفراز و برگ و شکوفه بساز از اثمار جنّت احديّت مزيّن شو‬
‫و بطراوت و لطافت زينت بخش گلزار و چمن گرد . تو يادگار آن شجره‬
‫محبّت اللّه هستی و بقيّه آن آيت موهبت اللّه از فضل و جود‬
‫ربّ وجود مستدعی هستيم که حقيقت الولد سرّ ابيه در کينونت‬
‫آن نوگل گلستان عرفان تحقّق يابد و فرع تابع اصل گردد‬
‫و ليس ذلک علی اللّه بعزيز .‬
(1) ای نهال بوستان محبّت اللّه ، در اين فردوس برين‬
‫و جنّت عدن ربّ کريم بنسائم الطاف متمائل شو و باثمار روحانی‬
‫و ثبات و استقامت بر عهد و ميثاق الهی مثمر گرد . اگر سبزی و‬
‫خرّمی طلبی استفاضه از سحاب جود کن و اگر نشو و نما در اين‬
‫گلشن رحمانی جوئی در پرتو شعاع آفتاب حقيقت درآ و اگر‬
‫ريّانی و لطافت و طراوت بی‌منتهی خواهی در اين جويبار برو.‬
‫(1) ای بنده حقّ ، آنچه ايادی امر اللّه مصلحت‬
‫دانند اطاعت نما و بهمان قسم حرکت کن ابداً فتور و قصور منما‬
‫و کلال و ملال حاصل مکن بکمال ثبوت بکوش تا موفّق و مؤيّد گردی و‬
‫روز بروز در آستان مقدّس مقرّب شوی در صنعتی که ترا گذاشته‌اند‬
‫نهايت کوشش را بکن تا آنکه کمال مهارت را حاصل نمائی .‬
‫بيهوده مگرد اوقات را ضايع منما سرگردان مباش گرفتار هوی‬
‫و هوس مگرد فکر عاقبت کن چشم بصيرت بگشا تا در نهايت حال‬
‫پشيمان نشوی بلکه چون فکر ايّام گذشته کنی نهايت سرور و حبور‬
‫يابی و بروح و ريحان رسی که الحمد للّه ايّام گذشته را بيهوده‬
‫صرف ننمودم و بهوی و هوس نگذراندم بلکه بعبوديّت و عبادت‬
‫درگاه احديّت موفّق بودم و صنعت مکتبسه را بنهايت اتقان‬
‫رساندم . اينست سبب سرور دل و جان و الّا عاقبت پشيمانيست‬
‫پشيمانی ، از خدا خواهم که موفّق برضا گردی و مؤيّد بعبوديّت درگاه کبريا.‬
‫(1) ای نهال بيهمال رياض محبّت اللّه ، حمد کن‬
‫خدا را که در اين جويبار رحمانی غرس شدی و از فيض نامتناهی‬
‫بهره‌مند گشتی بباران ابر ملکوت اللّه ، نشو و نما نمودی و‬
‫بتربيت باغبان الهی بثمر رسيدی وقت آنست که سايه افکنی‬
‫و ميوه خوشگوار بخشی و سبب حلاوت کام روحانيان گردی بجان‬
‫و دل بکوش دمی مياسا راحت و آرام مجو بشارت ملکوت ده و‬
‫مژده بظهور آيات لاهوت ذلک من فضل اللّه يؤتيه من يشاء و اللّه ذو فضلٍ عظيم.‬
‫(1) ای طير حديقه ايقان ، هر مرغی که حقّ‬
‫پرواز دهد بالی از تأييد گشايد و بال ديگر از‬
‫توفيق باوج عزّت قديمه پرواز نمايد و در رياض‬
‫قدس آغاز راز نمايد اگر پشه بود عقاب گردد و صَعوه باز‬
‫اشهب هوای انجذاب شود . از اين موهبت کلّيّه و عنايت سلطان‬
‫احديّه اگر شامل حال گردد مور ضعيف در کشور سليمانی علم افرازد‬
‫و بعوض حائر پر نسر طائر بگشايد و گياه مرده قوّه انبات يابد‬
‫و برگ کاه چون کوه استقامت و ثبات حاصل کند ضعيف قوی‬
‫گردد و فقير امير شود ذرّه خاک صفای افلاک يابد و آب و گل‬
‫لطافت جان و دل پيدا کند جدار ضعيف رکن شديد گردد و مجهول‬
‫صرف شخشهير شود بی‌چاره دستگير آفاق گردد و بی درمان‬
‫دوای دل و جان شود.‬
‫(1) ای زائر تربت مقدّسه ، شکر جزيل ربّ جليل را‬
‫که دليل اين سبيل بود و ترا بدرگاه خداوند آگاه رساند‬
‫و در کهف الطاف پناه داد و بآنچه آرزوی تمام اصفياست فائز‬
‫و نائل فرمود . حال چون مراجعت بعشق‌آباد نمائی بايد از آن‬
‫گلستان آستان رحمن دامن پرگلی هديه و ارمغان بری تا رائحه‬
‫طيّبه گلشن حقيقت مشامها معطّر نمايد و دماغ جوانان معنبر‬
‫فرمايد . زيرا آن جوانان نازنين نورسيدگان جهان علّيّينند و‬
‫نهالهای بهشت برين گل و رياحين حديقه ايقانند و نسرين و‬
‫ياسمن حضرت رحمن از ثدی توحيد شير نوشيدند و در آغوش امر‬
‫بديع نشو و نما نمودند و از رشحات ابر عنايت طراوت و لطافت‬
‫يافتند . ای جوانان قرن يزدان ، شما بايد در اين عصر جديد قرن ربّ‬
‫مجيد چنان منجذب جمال مبارک گرديد و مفتون دلبر آفاق شويد‬
‫که مصداق اين شعر گرديد  :‬
‫" ای عشق منم از تو سرگشته و سودائی    اندر همه عالم مشهور بشيدائی "‬
‫ای عزيزان عبدالبهاء ، ايّام زندگانی را فصل ربيعست و جلوه بديع‬
‫سنّ جوانی را توانائيست و ايّام شباب بهترين اوقات انسانی .‬
‫لهذا بايد بقوّتی رحمانی و نيّتی نورانی و تأييدی آسمانی‬
‫و توفيقی ربّانی شب و روز بکوشيد تا زينت عالم انسانی گرديد‬
‫و سر حلقه اهل عشق و دانائی و بتنزيه و تقديس و علوّ مقاصد و بلندی‬
‫همّت و عزم شديد و علويّت فطرت و سموّ همّت و مقاصد بلند و خلق‬
‫رحمانی در بين خلق مبعوث گرديد و سبب عزّت امر اللّه شويد و مظهر‬
‫موهبت اللّه گرديد و بموجب وصايا و نصايح جمال مبارک روحی‬
‫لاحبّائه الفداء روش و حرکت جوئيد و بخصائاخلاق بهائی ممتاز‬
‫از سائر احزاب شويد . عبدالبهاء منتظر آنست که هر يک بيشه‬
‫کمالات را شير ژيان شويد و صحرای فضائل را نافه مشکبار باشيد.‬
‫(1) ای چراغ دست افروخته محبّت اللّه ، در جهان ترابی‬
‫هر نهالی بفيض ابری و شعاع و حرارتی و مرور بادی بهاری نشو‬
‫و نما نمايد قد بفرازد و طراوت و لطافت بيفزايد . تو که‬
‫نهال باغ عنايت اللّه و سبزه نوخيز چمن محبّت اللّه هستی بايد‬
‫در کلّ احيان از فيض غمام موهبت سلطان احديّت چنان طری و مخضرّ‬
‫و مزهر و مثمر باشی که شاخ و برگت در ذروه سما و بوی و رنگت‬
‫مدهش عقلا باشد . ربّ ايّده بامطار سحائب عنايتک انّک انت الفيّاض.‬
‫(1) ای جوان نورانی ، رحمانی باش و آسمانی ملکوتی‬
‫باش و ربّانی تا توانی دمی مياسا و نفسی برمياور مگر آنکه‬
‫اثری از تو ظاهر گردد و ثمری از تو حاصل شود . اثر و ثمر انجذاب‬
‫بنفحات اللّه است و اشتعال بنار محبّت اللّه نشر آيات توحيد است‬
‫و دخول در ملکوت تجريد ترتيل کتاب مبين است و تصوير صور‬
‫ملأ عالين . اگر عزّت ابديّه جوئی خدمت بدرگاه احديّت کن و در سبيل‬
‫الهی تحمّل هر اذيّت و ذلّت بنما آسود‌گی مجو آلود‌گی مخواه‬
‫آزادگی طلب فرزانگی بخواه همّتی کن که حمل امانت کبری‬
‫نمائی إِنّا عَرَضْنَا الأَمانَةَ عَلَی السَّمواتِ وَ الأَرضِ وَ الجِبالِ فَأَبَيْنَ‬
‫أَنْ يَحْمِلْنَها فَحَمَلَهَا الإِنْسانُ . اينست توانائی اينست دانائی اينست موهبت آسمانی.‬
‫(1) ای ابناء آسمانی ، تحيّت قلبی صميمی شما بسمع‬
‫عبدالبهاء رسيد از پيام شما نهايت مسرّت روحانی حاصل‬
‫گرديد . الحمد للّه که نور آسمانی هدايت کرد و شما را بشمس‬
‫حقيقت دلالت نمود حيات ابديّه بخشيد نورانيّت آسمانی‬
‫عطا کرد . شما مانند نهالهائی هستيد که يد عنايت آن نهالها را‬
‫در باغ روحانی خويش غرس نموده اميدوارم که بحرارت شمس‬
‫حقيقت و ريزش باران رحمت و هبوب نسائم عنايت روز بروز‬
‫ترقّی نمائيد تا هر يک شجره مبارکه گرديد و پربرگ و‬
‫شکوفه و ثمر شويد و بر سر جمّی غفير از نفوس انسانی‬
‫سايه افکنيد . فيوضات ملکوت ابهی  شعاع شمس حقيقت است‬
‫زمين و آسمان را روشن نمايد ستاره را مه تابان کند و‬
‫ذرّه را کوه گران نمايد ضعيفان را قوّت بخشد عليلان را شفای‬
‫ابدی دهد فقيران را گنج آسمانی بخشد ذليلان را بعزّت‬
‫ابديّه موفّق کند ظلمانيان را نورانی فرمايد . ای ياران‬
‫الهی ، ابواب آسمان گشوده گشت و انوار الهی ساطع شد و ندای‬
‫ربّانی بلند گشت جميع بشر را صلای الهی بزنيد و بعالم‬
‫آسمانی دعوت کنيد تا روحی جديد يابند و بحياتی تازه‬
‫فائز گردند در جميع حالات قلب من با شما است و روح من با شما است.‬
(1) ای نونهالان گلشن محبّت اللّه و ای سبزه‌های‬
‫نوخيز چمن معرفت اللّه ، در فصل بهار در طرف گلزار نهال تازه را‬
‫طراوتی بی‌اندازه است و سبزه نوخيز را نفحه ئی مشکبيز شکوفه را‬
‫لطافت بديع است و برگ و بار را ترقّی سريع . چون تماشائيان‬
‫بساحت گلزار گذرند و بر طلعت ازهار نگرند مشامی معطّر يابند و‬
‫دماغی معنبر خاطری شاد جويند و دلی آزاد . پس شما که ازهار‬
‫دوحه قدسيد و اثمار شجرهء انس بايد در اين موسم ربيع و موقع‬
‫بديع ترقّی سريع نمائيد و با وجهی لميع توجّه بساحت ربّ‬
‫سميع کنيدکه ای بديع الالطاف لطفی بديع نما و لطافت‬
‫ربيع بخشا ما نهالانيم بدست مرحمتت کشته و با آب و گل‬
‫مودّتت سرشته محتاج جوی عطای توئيم و شايان ابر سخای تو‬
‫اين کشت اميد را بخود مگذار و از باران عنايت دريغ مدار از‬
‫سحاب جودت ببار تا نهال وجود ببار آيد و دلبر مقصود در کنار.‬
‫(1) ای جوان نورانی ، رحمانی شو و روحانی و‬
‫بازرگان آسمانی بضاعتی از عرفان الهی سرمايه تجارت نما و‬
‫در بازار جوهريان ملأ اعلی متاع خويش عرضه نما تا جلوه‬
‫لؤلؤ لئلاء بينی و تلئلأ فريده نوراء مشاهده نمائی.‬
(1)  ای نوجوان محترم ، چه قدر نفوس بزرگوار در‬
‫قرون‌های ماضيه نهايت آرزو داشتند که نامی از ملکوت الهی‬
‫بشنوند و در يوم موعود جميع ملل عالم حاضر باشند ولی به نهايت‬
‫حسرت از اين عالم رفتند زيرا موفّق نشدند و ترا خدا در اين عصر‬
‫نورانی موفّق نمود که قدم بجهان زندگانی نهی و در مهد حفظ و‬
‫حمايت الهی پرورش يابی و از ثدی عنايت شير خوار گردی و از نور‬
‫هدايت بهره و نصيب يابی . ملاحظه نما که اين چه موهبتی است‬
‫اين چه عنايتی است . پس بشکرانهء اين هدايت کبری زبان‬
‫بگشا و ندا بملکوت بهاء اللّه کن تا ديگران نيز بهره و نصيب گيرند .‬

‫(1)  ای يزدان مهربان ، از افق انقطاع نفوسی را‬
‫مشرق و لائح فرمودی که مانند مه تابان جهان دل و جانرا‬
‫روشن و منوّر نمودند و بکلّی از وصف وجود فانی گشتند و بجهان‬
‫باقی شتافتند هر دمی شبنمی از يم عنايت در گلشن قلوب‬
‫مبذول داشتی تا طراوت و لطافت بی‌نهايت يافت و نفحات قدس‬
‫احديّتت منتشر شد و جهان معطّر گشت و کيهان معنبر شد . حال ای‬
‫يزدان پاک نفوسی را مبعوث فرما که مانند آن پاکان آزادگان‬
‫گردند و عالم امکانرا بخلعت جديد و قميبديع مزيّن نمايند‬
‫جز تو نجويند و جز در ره رضايت نپويند و جز رازت نگويند .‬
‫ای خداوند مهربان اين نوجوانرا بآنچه اعظم آمال پاکانست‬
‫موفّق فرما پر و بالی از تأييد و انقطاع و توفيق عنايت کن‬
‫تا در فضای رحمانيّتت پرواز نمايد و بموهبتت موفّق گردد آيت‬
‫هدی شود و رايت ملأ اعلی . توئی توانا و توئی مقتدر و بينا و شنوا .‬
